  18 april 2024  
Openbaar jaarverslag 2023
Militaire Inlichtingen- en Veiligheidsdienst
  18 april 2024  
Openbaar jaarverslag 2023
Militaire Inlichtingen- en Veiligheidsdienst
Militaire Inlichtingen- en Veiligheidsdienst
 2 
Voorwoord directeur MIVD 	
5
1.   Inlichtingen en veiligheid voor Nederland	
7
1.1  Inlichtingenonderzoek in 2023	
5
De Russische Federatie	
5
China	
13
Caribisch gebied	
17
Contraproliferatie	
18
Contra-inlichtingen (CI) en spionage	
20
1.2  Missieondersteuning en aandachtsgebieden	
22
Balkan	
22
Afrika	
22
Midden-Oosten	
23
1.3  Veiligheidsbevorderende taken	
26
Elektronische veiligheidsonderzoeken	
26
Economische veiligheid en strategische competenties	
26
Industrieveiligheid	
27
Veiligheidsonderzoeken	
28
2.   Verantwoordelijk naar politiek en samenleving	
31
2.1  Leiding en toezicht	
31
2.2 Een werkende wet voor een open en vrije samenleving	
31
Toezicht	
33
Compliance- en risicomanagement	
34
3.   Een organisatie in beweging	
37
3.1   Veranderen en groeien	
37
3.2  Een datagedreven inlichtingendienst	
39
3.3  Samenwerking	
39
4.   Kengetallen	
43	
INHOUDSOPGAVE
Militaire Inlichtingen- en Veiligheidsdienst 3
Militaire Inlichtingen- en Veiligheidsdienst
 4 
Het afgelopen jaar liet wederom vele conflicten op het wereldtoneel 
zien. De oorlog in Oekraïne ging onverminderd door en er was de 
terreuraanval van Hamas in Zuid-Israël, met daarop volgend de militaire 
inval van Israël in Gaza, onrust in het Midden-Oosten en aanvallen van 
de Houthi-beweging op de koopvaardij in de Rode Zee. Eerder in het 
jaar was er een oplaaiende strijd in Sudan waardoor in allerijl honderden 
Nederlanders moesten worden geëvacueerd, de militaire escalatie 
van Nagorno-Karabach, geweldsincidenten in Kosovo en toenemende 
militaire assertiviteit van China richting Taiwan. Dit is, helaas, geen 
limitatieve opsomming. We bleven ook dagelijks geconfronteerd met de 
veelal onzichtbare acties van statelijke en niet-statelijke tegenstanders. 
In de grey zone, het schemergebied tussen oorlog en vrede, bedreigden 
tegenstanders met een scala van heimelijke en digitale methoden onze 
vrede en veiligheid, onze open en vrije samenleving en onze welvaart.
De MIVD staat bij al deze dreigingen, samen met onze partners, aan 
de frontlijn. In de meer en meer turbulente, onvoorspelbare wereld 
met dreigingen die steeds naderbij komen, is het essentieel dat de 
krijgsmacht goed wordt ondersteund in haar optreden. Hiervoor leveren 
we militair relevante inlichtingen op alle niveaus. Bovendien leveren we 
strategische inlichtingen voor politieke besluitvormers en waar mogelijk 
handelingsopties ter verhoging van de weerbaarheid, ook voor andere 
instituties en bedrijven. Waar nodig treedt de MIVD op, binnen de 
mogelijkheden die de wet daarvoor biedt.
Om haar wettelijke taken te kunnen uitvoeren en bestaande 
bevoegdheden te kunnen gebruiken, heeft de dienst een toereikend 
mandaat nodig, passend bij de democratische rechtstaat die 
we beschermen. De tijdelijke wet naar landen met een offensief 
cyberprogramma, die op een nader te bepalen datum in 2024 in werking 
zal treden, moet de MIVD in staat stellen sneller op te treden om 
dreigingen van landen met een offensief cyberprogramma het hoofd 
te bieden. Ook moet de tijdelijke wet de diensten de ruimte geven 
om gebruik te maken van hun bevoegdheid om op kabelgebonden 
netwerken relevant berichtenverkeer en malware te onderscheppen, 
wat voor de nationale veiligheid en cybersecurity van wezenlijk belang 
is. De nota van wijziging regelt de omgang met bulkdatasets die met 
bijzondere bevoegdheden zijn verkregen op een betere manier. Deze 
verbeteringen blijven gepaard gaan met een zeer hoog niveau van 
waarborgen, onder meer door de invoering van bindend toezicht door 
de CTIVD tijdens de taakuitvoering. Bovendien is de brede herziening 
van de Wiv 2017 voor de komende kabinetsperiode nog steeds urgent 
en noodzakelijk.
Tot slot wil ik markeren dat we onze taken alleen kunnen uitvoeren 
met de inzet van onze medewerkers. Militairen en burgers die samen 
in dienst van de MIVD het bijzondere werk verrichten om de snel 
veranderende dreigingen steeds voor te blijven. Hun inzet voor onze 
krijgsmacht en de veiligheid van Nederland maakt mij enorm trots om 
voor deze organisatie te werken.
Directeur Militaire Inlichtingen- en Veiligheidsdienst
Schout-bij-nacht Peter F.M. Reesink
Openbaar jaarverslag MIVD 2023
Met het openbaar jaarverslag geeft de MIVD uitvoering aan artikel 12  
van de Wet op de inlichtingen- en veiligheidsdiensten 2017 (Wiv 2017).  
Het openbaar jaarverslag geeft aan op welke onderzoeksopdrachten en 
veiligheidsbevorderende taken de dienst zich in 2023 heeft gericht. Deze 
onderzoeksopdrachten en veiligheidsbevorderende taken zijn gebaseerd  
op de meerjarige inlichtingenbehoefte zoals vastgelegd in de Geïntegreerde 
Aanwijzing Inlichtingen en Veiligheid (GA I&V) 2023-2026. Deze GA I&V is  
in nauwe samenwerking tussen de interdepartementale behoeftestellers  
(de ministeries van Defensie, Algemene Zaken, Buitenlandse Zaken, 
Binnenlandse Zaken en Koninkrijksrelaties en Justitie & Veiligheid1) en 
de MIVD en AIVD tot stand gekomen.
Voorwoord directeur MIVD 
1 Justitie & Veiligheid behartigt tevens de belangen van de overige departementen in de GA I&V onderhandelingen.
Militaire Inlichtingen- en Veiligheidsdienst 5
Militaire Inlichtingen- en Veiligheidsdienst
 6 
INLICHTINGEN EN VEILIGHEID VOOR NEDERLAND
1
De MIVD ondersteunt wereldwijd de inzet van de Nederlandse 
strijdkrachten in missiegebieden. De MIVD doet dit met inlichtingen 
die betrouwbaar en actueel zijn; door inlichtingen te verzamelen, te 
analyseren en te verspreiden. Ter voorbereiding op de ontplooiing van 
Nederlandse troepen in het buitenland maakt de MIVD inlichtingen-
producten, zoals dreigingsappreciaties en inlichtingenberichten, ten 
behoeve van de militaire inzet en de politieke besluitvorming die 
daarmee gemoeid is.  
De veiligheidsrisico’s voor Nederland veranderen snel en dreigingen nemen 
toe in omvang, variëteit en verwevenheid. Het militaire conflict in Oekraïne 
en de aanval van Hamas op Israël op 7 oktober 2023 en het daaropvolgende 
conflict hebben dat duidelijk gemaakt. Ook vonden er in 2023 onder andere
staatsgrepen plaats in Niger en Sudan, Azerbeidzjan ontplooide een 
militaire operatie en hernam Nagorno-Karabach, met een grote vluchte-
lingenstroom tot gevolg en namen ook de spanningen in Kosovo toe. 
Daarnaast werd, door een verhoogde dreiging van jihadistisch terrorisme, 
op 12 december 2023 het dreigingsniveau voor Nederland verhoogd van 
niveau 3 (aanzienlijke dreiging2) naar niveau 4 (substantiële dreiging3) op 
een schaal van 5. Dit houdt in dat er een reële kans bestaat dat een aanslag 
in Nederland zal plaatsvinden. Al deze gebeurtenissen onderstrepen het  
beeld van een onzekere, veranderlijke veiligheidscontext. 
De MIVD moet in deze onzekere veiligheidscontext in staat zijn om snel 
te reageren op crises en tegelijkertijd duurzaam strategisch inlichtingen-
onderzoek te kunnen verrichten naar bijvoorbeeld de dreiging vanuit  
China en Rusland. De onzekere en veranderlijke veiligheidscontext vraagt 
veel van de wendbaarheid van de diensten, omdat crises snel opkomen  
en dreigingen divers en omvangrijk zijn. 
Naast de strategische dossiers, aandachtsgebieden en de ondersteuning 
aan de krijgsmacht, heeft de MIVD ook veiligheidsbevorderende taken. 
De MIVD beschermt bijvoorbeeld de militaire geheimen en operaties van 
Defensie, spoort cyberaanvallen op, ontmaskert buitenlandse inlichtingen-
officieren die op heimelijke en soms illegale wijze inlichtingen vergaren. 
De Nederlandse defensie-industrie, bedrijven, kennisinstellingen en 
wetenschappers zijn een potentieel doelwit van diverse statelijke actoren 
die (heimelijk) hoogwaardige, al dan niet militair relevante, technologie 
proberen te verwerven. De MIVD draagt bij aan de weerbaarheid en 
veiligheid van Defensie en de defensie-industrie door bijvoorbeeld 
onderzoek te doen naar de beveiliging van bedrijven die moeten voldoen 
aan de veiligheidseisen van Defensie.4
De grote verscheidenheid aan dreigingen vereist dat de MIVD op een 
veelheid aan onderwerpen over een relevante en betrouwbare inlichtingen-
positie moet beschikken en informatie snel moet kunnen vergaren, 
verwerken, analyseren en dissemineren. De MIVD werkt hiertoe nauw 
samen met onder andere de krijgsmacht, de AIVD, de NCTV en met 
buitenlandse partnerdiensten.
Leeswijzer
Dit jaarverslag behandelt de inlichtingenonderzoeken, missieondersteuning 
en aandachtsgebieden op basis van een geografische en thematische 
verdeling. Daarna komen aan de orde de veiligheidsbevorderende taken, de 
verantwoording naar politiek en samenleving, de MIVD als organisatie en 
tenslotte de kengetallen van de dienst.
2 Aanzienlijke dreiging (3): de kans op een aanslag is voorstelbaar.
3 Substantiële dreiging (4): de kans op een aanslag is reëel.
4 Algemene Beveiligingseisen voor defensieopdrachten 2019 (ABDO 2019).
Militaire Inlichtingen- en Veiligheidsdienst 7
Rusland probeert de Europese veiligheidsarchitectuur ingrijpend 
te wijzigen door de NAVO en de EU te ondermijnen. De Russische 
dreigingsperceptie ten aanzien van de NAVO heeft zich in 2023 verdiept, 
met onder andere als gevolg de toetreding van Finland en de recente 
toetreding van Zweden tot het bondgenootschap. Een conflict met de 
NAVO is voorstelbaar geworden. Hoewel Rusland op de korte termijn 
niet in gewapend conflict met de NAVO wil raken, is er een zeker risico op 
ongewilde escalatie als gevolg van miscommunicatie en misverstanden. 
De eerste contouren voor een hervorming van de Russische krijgsmacht 
zijn in 2023 waargenomen, waarbij Rusland de geleerde lessen uit de 
Oekraïne-oorlog tracht toe te passen. Rusland bereidt zich voor op een 
post-conflict situatie waarin de NAVO de belangrijkste tegenstander is.  
De Russische conventionele strijdkrachten hebben zware verliezen 
geleden, maar dat is niet per se een reden tot optimisme. Rusland kan  
zich hierdoor gedwongen zien op de korte termijn een prominentere rol  
te gunnen aan tactische kernwapens in zijn defensie- en veiligheidsbeleid.
Wapenbeheersing heeft in 2023 voor Rusland sterk aan relevantie 
ingeboet. Rusland heeft de deelname aan het strategisch kernwapen- 
verdrag5 bevroren, waardoor dit verdrag zijn waarde heeft verloren. 
Daarnaast heeft Rusland de ratificatie van het Comprehensive Nuclear-Test-
Ban Treaty ongedaan gemaakt. Hoewel dit niet direct betekent dat Rusland 
kernwapentesten zal hervatten, is het signaal onmiskenbaar en zorgelijk. 
Rusland heeft in 2023 ook aangegeven tactische kernwapens in Belarus 
te willen stationeren. Dit past binnen een breder beeld waarin Rusland 
nucleaire retoriek gebruikt om angst en onzekerheid in het Westen te 
creëren en besluitvormingsprocessen te frustreren.
Russische Federatie: militair vermogen en militaire activiteiten
De oorlog in Oekraïne in 2023 kenmerkt zich door beperkte gebieds-
veroveringen aan beide zijden ten koste van een hoge slijtage. In het 
afgelopen jaar is gebleken dat Rusland weerbarstiger en veerkrachtiger 
is dan velen hadden gedacht. Rusland heeft de enorme verliezen 
1.1	 Inlichtingenonderzoek in 2023
De Russische Federatie 
Russische Federatie: militair-strategische intenties
De Russische invasie van Oekraïne in februari 2022 toont dat dreigingen 
kunnen omslaan in militair geweld met verstrekkende gevolgen, ook 
op het Europees continent. Voor zowel Oekraïne als Rusland is dit 
een existentieel conflict. Voor Oekraïne geldt dit in een zeer letterlijke 
betekenis. Het militair verliezen van dit conflict betekent dat Oekraïne 
als soevereine staat feitelijk ophoudt te bestaan. De inspanningen van 
de Oekraïense staat en bevolking en de essentiële (militaire) steun die 
door het westen wordt gegeven hebben er toe geleid dat de Russische 
militaire opmars is gestuit. Hoewel het Oekraïense tegenoffensief, 
dat in juni 2023 is gestart, heeft geleid tot tactische successen, zijn 
de Oekraïense strijdkrachten niet in staat gebleken een doorbraak te 
forceren. Ondertussen heeft Rusland het militair initiatief eind 2023 weer 
overgenomen. 
Hoewel Rusland in 2022 de militaire doelstellingen naar beneden heeft 
moeten bijstellen, blijft het strategisch doel onveranderd. Het Russische 
doel is om Oekraïne, als bufferstaat, blijvend te kunnen controleren. 
Het fundamentele karakter dat deze oorlog in Russische ogen heeft, is 
ook in 2023 gebleken. Rusland ziet deze oorlog als een breder conflict 
met het Westen. Hiermee heeft deze oorlog ook in Russische ogen een 
existentieel karakter; niet alleen de toekomst van de Russische positie 
in Europa en de wereld staat op het spel, maar ook de toekomst van de 
Russische natie, cultuur en wat Rusland traditionele waarden noemt. 
De oorlog in Oekraïne is uiteindelijk een botsing tussen tegengestelde 
en onverenigbare wereldbeelden. Deze diepgewortelde ideologie, 
gecombineerd met de Russische status van nucleaire supermacht, zal een 
politieke oplossing van dit conflict en het vinden van een bestendigde 
manier om met elkaars verschillen om te gaan uitermate complex maken. 
Dit betekent ook dat de Russische militaire, politieke en economische 
dreiging er één van de lange termijn is.
5 Strategic Arms Reduction Treaty (START).
 8 
Militaire Inlichtingen- en Veiligheidsdienst
weten aan te vullen, veelal met slecht getraind personeel, en heeft 
nieuwe eenheden kunnen oprichten. Rusland blijkt ook in staat het 
zware materieel aan te vullen, waarbij kwaliteit wordt ingeruild voor 
kwantiteit. De inschatting is dat het Russische militair-industrieel complex 
momenteel de gevolgen van de opgelegde sancties deels kan mitigeren, 
door een veelvoud aan (korte termijn) maatregelen, zoals opgeschaalde 
productiecapaciteit en importsubstitutieprogramma’s6. Deze 
programma’s zijn erop gericht om alternatieve producten te verwerven 
of produceren die door de sancties niet langer verkrijgbaar waren. 
Rusland zal voor sommige van deze producten echter nog steeds 
afhankelijk blijven van westerse onderdelen, waardoor de kans dat 
de Russische Federatie gaat proberen op heimelijke wijze aan deze 
onderdelen (uit met name westerse landen) te komen blijft bestaan.
Bij de oorlog in Oekraïne staat ‘klassiek’ militair vermogen centraal. 
Hoewel cyber- en hybride oorlogvoering krachtige force multipliers 
kunnen zijn, blijkt juist het vermogen om eenheden op het slagveld in te 
zetten en te ondersteunen van doorslaggevend belang te zijn voor het 
behalen van militair succes. De voortzetting van westerse militaire steun 
is voor Oekraïne dan ook cruciaal om zich staande te kunnen blijven 
houden op het slagveld.  
In het begin van 2023 heeft Rusland intensieve gevechten gevoerd in 
het oosten van Oekraïne. Echter dit offensief heeft niet geleid tot de 
gewenste gebiedsveroveringen. De meest significante overwinning is de 
vrijwel volledige inname van Bakhmut (en in 2024 Avdiivka) na maanden 
van Russische aanvallen, voornamelijk door eenheden van de Russische 
private militaire onderneming Wagner. 
In het voorjaar van 2023 begon het Oekraïense tegenoffensief, onder 
andere met westers getrainde eenheden en westers materieel. 
Rusland heeft voorafgaand aan dit tegenoffensief zeer uitgebreide 
verdedigingslinies ingericht. Hoewel Oekraïne bij het tegenoffensief 
tactische successen boekte, is een operationele doorbraak uitgebleven. 
De zeer uitgebreide mijnenvelden en een gebrek aan tactische verrassing 
vanwege de grote hoeveelheid Russische drones aan het front, hebben 
bijgedragen aan het uitblijven van een doorbraak. Daarnaast hebben 
moderne capaciteiten zoals onbemande systemen, geavanceerde 
sensorcapaciteit en elektronische oorlogsvoering een groot remmend 
effect op de voortgang van offensieve operaties van beide zijden.
Op 24 juni 2023 culmineerde een langslepend conflict tussen de leider van 
Wagner, Jevgeni Prigozjin, en het leiderschap van het Russische ministerie 
van Defensie in een mislukte muiterij. Met de dood van Prigozjin als 
gevolg van een vliegtuigcrash op 24 augustus 2023 was de min of meer 
zelfstandige status van Wagner definitief voorbij. Het Kremlin heeft na zijn 
dood het zakelijke en militaire imperium van Prigozjin ontmanteld. Het 
Russische ministerie van Defensie is erop gebrand de vele private militaire 
ondernemingen in Rusland strak aan de leiband te houden. 
Sinds oktober 2023 zijn de Russische strijdkrachten op diverse plekken 
opnieuw in het offensief gegaan. In het bijzonder bij het oord Avdiivka 
voerde Rusland zeer intensieve offensieve acties uit met uitzonderlijk 
hoge personele verliezen. Het is de verwachting dat ook de komende 
maanden de Russische krijgsmacht een offensieve houding in zal blijven 
nemen. 
In 2023 is Rusland verder gegaan met veelvuldige langeafstands-
aanvallen om de druk op de Oekraïense samenleving, overheid en 
strijdkrachten op te voeren. Het strategische accent van deze aanvallen 
verschuift deels met de seizoenen: van voortzetting van de aanvallen 
op energie-infrastructuur in de eerste wintermaanden, naar verstoring 
van de Oekraïense graanexport in de zomer, tot aan een hernieuwde 
campagne tegen energie-infrastructuur in het late najaar. Daarnaast 
blijft Rusland aanvallen uitvoeren op operationeel belangrijke militaire 
doelwitten als luchtverdedigingssystemen, vliegbases, hoofdkwartieren 
en logistieke installaties. Hoewel deze aanvallen veelal verstorend zijn 
en schaarse Oekraïense capaciteiten binden, heeft Rusland onvoldoende 
6 Importsubstitutie: Overgaan tot het produceren van goederen die voorheen werden geïmporteerd.
9
Militaire Inlichtingen- en Veiligheidsdienst
langeafstandswapens om Oekraïne daadwerkelijk strategisch te kunnen 
verlammen. 
De Oekraïense luchtverdediging en langeafstandscapaciteit is het 
afgelopen jaar verder versterkt met geavanceerde westerse systemen. 
Hoewel de luchtverdediging hierdoor inmiddels een aanzienlijk deel van 
de Russische langeafstandswapens kan onderscheppen, zijn er nog steeds 
onvoldoende middelen om alle doelwitten adequaat te beschermen. 
Zowel defensief als offensief zijn en blijven de Oekraïense luchtver-
dediging en luchtstrijdkrachten in zeer belangrijke mate afhankelijk van 
voortzetting van de westerse militaire steun.
Op zijn beurt werd Rusland in 2023 geconfronteerd met een snel 
evoluerende luchtdreiging achter de eigen linies. Toenemende complexe 
aanvallen met korte- en langeafstandsdrones op Moskou en andere 
prominente locaties in Rusland, brengen de oorlog ook publicitair 
naar Russisch grondgebied, ver verwijderd van het front. Daarnaast 
“veroorzaken” ze bij meerdere gelegenheden aanzienlijke materiële 
schade aan zware bommenwerpers en andere militaire vliegtuigen. 
Zowel op het vasteland als op het door Rusland bezette Krim-schiereiland 
heeft Oekraïne door inzet van recent geleverde westerse precisiegeleide 
langeafstandswapens (zoals Storm Shadow en ATACMS7) effectief doelen 
aan kunnen grijpen die tot dan toe buiten bereik lagen. Het aangrijpen 
van vooruitgeschoven helikopterbases en munitiedepots, een Russische 
onderzeeboot, faciliteiten voor scheepsreparatie en het hoofdkwartier van 
de Zwarte Zeevloot op de Krim, zijn prominente militaire en publicitaire 
successen van Oekraïne.
Daarnaast heeft Oekraïne het afgelopen jaar in het Zwarte Zeegebied 
meerdere aanvallen uitgevoerd met Unmanned Surface Vessels (USV’s). 
Hierbij zijn verschillende Russische schepen op de Zwarte Zee en in 
Russische havens aangegrepen. De uitgevoerde USV-aanvallen zijn een 
aanzienlijke tegenslag voor de Russische marine en de Zwarte Zeevloot 
in het bijzonder. Door deze tegenslagen heeft Rusland niet langer de 
mogelijkheid om ongehinderd op te treden in het westelijk deel van de 
Zwarte Zee en heeft daardoor niet meer de volledige controle over dit 
gebied.
Russen ontduiken westerse sancties via dekmantelbedrijven
Russische inlichtingendiensten zijn betrokken bij het ontduiken van westerse 
sancties. Ze maken daarbij gebruik van dekmantelbedrijven. Russische 
bedrijven zijn voor hun (militaire) productie in belangrijke mate afhankelijk van 
westerse technologie en goederen. Mede door de sancties hebben Russische 
producenten problemen met het verkrijgen van onderdelen en materialen. 
De Russische diensten worden ingezet om de gesanctioneerde goederen op 
een heimelijk manier aan te schaffen en naar Rusland te transporteren. Ook 
Nederlandse bedrijven zijn doelwit. 
Rusland: Militaire techniek en wapensystemen
Het Russisch Militair-Industrieel Complex (MIC) is omvangrijk en 
kenmerkt zich door een focus op productie en Research & Development 
van wapensystemen. Rusland blijft, ondanks steeds zwaardere sancties, 
wapens en militaire technologie ontwikkelen, produceren en op grote 
schaal wapens en wapentechniek exporteren. Om de groeiende behoefte 
aan wapens en munitie als gevolg van de oorlog in Oekraïne in te vullen, 
vergroot Rusland de productiecapaciteit hiervan. Hierbij lijkt Rusland 
steeds beter in staat alternatieven te vinden voor gesanctioneerde 
artikelen, bijvoorbeeld door succesvolle importsubstitutie en heimelijke 
verwerving. De alternatieven zijn echter vaak van inferieure kwaliteit 
en bij heimelijke verwerving geldt dat de kosten hoger zijn, de omvang 
kleiner en doorlooptijd langer is. Bovendien gebruikt Rusland waar nodig 
geïmporteerde wapensystemen zoals Iraanse drones. Desondanks streeft 
Rusland een zo groot mogelijke strategische onafhankelijkheid na, waarbij 
het ook geïmporteerde wapensystemen het liefst vervangt door nationaal 
ontwikkelde en geproduceerde systemen.
7 ATACMS: Army Tactical Missile System; tactische ballistische raketten.
Militaire Inlichtingen- en Veiligheidsdienst
 10 
Russische Federatie: spionage
De dreiging van spionage door Rusland bleef in 2023 actueel, zo 
constateerde de MIVD in samenwerking met de AIVD. Voor de Russische 
inlichtingen- en veiligheidsdiensten blijft Nederland namelijk een 
belangrijk spionagedoelwit, temeer omdat ons land in 2023 wederom 
veel steun leverde aan Oekraïne, in de vorm van militair materieel en 
trainingen. Ook is Nederland een belangrijk doorvoerland van militair 
materieel dat richting Oekraïne en de NAVO-oostflank gaat. 
De Russische diensten proberen informatie te verzamelen over het 
Nederlandse overheidsbeleid ten aanzien van Rusland, over de NAVO en 
de EU en de high-tech-sector. Aandacht is er ook voor de internationale 
organisaties die gevestigd zijn in Nederland, met name voor de 
organisaties die onderzoek doen naar mogelijk door Rusland in Oekraïne 
gepleegde oorlogsmisdaden, zoals de Organisatie voor het Verbod op 
Chemische Wapens (OPCW) en het International Criminal Court (ICC). De 
Nederlandse krijgsmacht en defensie-industrie zijn eveneens interessante 
aandachtsgebieden voor Russische inlichtingenofficieren. 
In het verleden maakten Russische inlichtingenofficieren vaak gebruik van 
een dekmantel als diplomaat, waardoor ze in Nederland konden verblijven 
en een beschermde (diplomatieke) status genoten. Deze dekmantel 
konden ze in 2023 veel minder goed gebruiken, aangezien Nederland de 
meeste Russische inlichtingenofficieren met deze dekmantel het land 
heeft uitgezet. Bovendien voert Nederland een effectief visumbeleid, 
wat het voor Rusland lastig maakt om nieuwe inlichtingenofficieren in 
Nederland te plaatsen. De MIVD en de AIVD verwachten echter wel dat 
de Russische diensten andere dekmantels en andere manieren zullen 
gebruiken om te spioneren in Nederland. Denk hierbij aan een dekmantel 
als zakenman of journalist. Dit kan de afname van het aantal inlichtingen-
officieren onder diplomatiek dekmantel echter niet compenseren. 
Ook in het buitenland vormen de Russische diensten een dreiging voor 
Nederland en Nederlandse belangen. Nederlandse diplomaten, studenten, 
militairen of zakenmensen die in het buitenland verblijven kunnen 
De focus van Russische militaire technologie is zowel defensief als 
offensief. Te denken valt aan hoogwaardige luchtverdedigingssystemen, 
maar ook aan ballistische en hypersonische raketten. Ondanks de oorlog 
in Oekraïne en de toegenomen nationale vraag, worden Russische 
wapensystemen of hiervan afgeleide systemen wereldwijd verspreid en 
worden deze op vrijwel elk strijdtoneel ingezet.
De MIVD doet onderzoek naar Russische militair-technologische 
ontwikkelingen, mede om de Nederlandse krijgsmacht in staat te stellen 
goed onderbouwde keuzes te maken als het gaat om aanschaf en 
ontwikkeling van nieuwe militaire systemen voor nu en de toekomst. 
Uit in 2023 uitgevoerd onderzoek concludeert de MIVD dat de dreiging die 
uitgaat van de huidige en toekomstige Russische militaire middelen groot 
is en blijft. Het is daarbij vrijwel zeker dat de Nederlandse krijgsmacht 
in geval van operaties in aanraking komt met hoogwaardige Russische 
wapensystemen, mede door de wereldwijde proliferatie (export) van deze 
systemen door Rusland.
Russische Federatie: sabotagedreiging richting Nederland
De vitale maritieme infrastructuur in het Nederlandse deel van de 
Noordzee, zoals internetkabels, gasleidingen en windmolenparken, 
kan kwetsbaar zijn voor sabotage. Rusland brengt deze infrastructuur 
heimelijk in kaart en onderneemt activiteiten die duiden op spionage en 
voorbereidingshandelingen voor verstoring en sabotage.
Russisch onderzoeksschip wederom actief op Nederlandse deel van
de Noordzee. 
Een Russisch onderzoeksschip was in 2023 wederom actief op het Nederlandse 
deel van de Noordzee. De MIVD denkt dat de Russen de mogelijkheden 
voor potentiële toekomstige sabotage wilden onderzoeken, vanwege de 
activiteiten en het gedrag van het schip. Het Russische schip werd tijdens haar 
activiteiten op de Noordzee geschaduwd door Nederlandse marine-eenheden.
Militaire Inlichtingen- en Veiligheidsdienst 11
doelwit zijn van spionage. De Russische diensten hebben immers meer 
bewegingsvrijheid in landen die niet of terughoudend optreden tegen 
Russische spionageactiviteiten. 
Naast spionage, houden de Russische inlichtingen- en veiligheidsdiensten 
zich bezig met het heimelijk verwerven van goederen in of via Nederland. 
Door middel van dekmantelbedrijven proberen de Russische diensten 
producten aan te schaffen die vanwege internationale sancties niet aan 
Rusland verkocht mogen worden. Het gaat dan vaak om goederen die 
Rusland kan gebruiken voor zijn krijgsmacht.
Russische Federatie: economische perspectieven 
Het veranderende geopolitieke landschap dwingt Moskou tot keuzes, die 
soms ongemakkelijk zijn en handelingsvrijheid inperken. Noodgedwongen 
verschuift Moskou zijn focus richting nieuwe afzetmarkten, alternatieve 
handelspartners en internationale gremia die een tegenwicht aan 
het Westen kunnen bieden. De Russische politieke en economische 
afhankelijkheid van partners, zoals bijvoorbeeld China, is in deze context 
toegenomen. 
Russische Federatie: cyber
- Cyberspionage
Het grootste deel van Russische cyberoperaties is gericht op spionage.  
Het doel van de operaties is het bemachtigen van militaire, diplomatieke 
en economische informatie over Oekraïne en NAVO-bondgenoten. 
Het uitvoeren van cyberoperaties tegen Oekraïne blijft voor Russische 
statelijke cyberactoren in 2023 de hoogste prioriteit. De MIVD zag in 
2022, het eerste jaar van de full scale Russische invasie, veel Russische 
cyberoperaties gericht op de sabotage van Oekraïense kritieke 
infrastructuur. Afgelopen jaar is de focus verlegd naar de ondersteuning 
van Russische grondoperaties door middel van cyberspionage. 
Russische statelijke cyberactoren proberen middels cyberoperaties 
bijvoorbeeld locaties van Oekraïens militair materieel en personeel in 
kaart te brengen om die vervolgens fysiek aan te grijpen. Dergelijke 
cyberoperaties zijn veelal gericht op de digitale systemen in gebruik bij 
Oekraïense militairen aan het front.
 
De inlichtingenbehoefte van Rusland richting de NAVO bestaat 
onder andere uit het verkrijgen van inzicht in militaire steun vanuit 
NAVO-landen. Zo proberen Russische statelijke actoren via cyberspio-
nageoperaties zicht te krijgen op de transporten van westerse militaire 
steun, zowel binnen als buiten Oekraïne. Hierbij zijn landen die onderdeel 
uitmaken van de aanvoerroute doelwit geworden van dergelijke 
cyberoperaties, waaronder Nederland. Naast Oekraïne en de NAVO zijn de 
Nederlandse krijgsmacht, ministeries en ambassades afgelopen jaar direct 
en indirect doelwit geweest van (onsuccesvolle) cyberspionagepogingen. 
De MIVD rapporteerde in 2022 over routers die door de GRU gebruikt 
worden als aanvalsinfrastructuur en de verstoring van dat netwerk. 
In 2023 zag de MIVD dat Russische actoren gebruik blijven maken van 
gehackte infrastructuur van onschuldige gebruikers ten behoeve van 
digitale spionage-, sabotage- en beïnvloedingsactiviteiten.
Russische cyberoperaties 
De MIVD heeft het afgelopen jaar kritieke inlichtingen met Oekraïne gedeeld 
over Russische cyberoperaties en hierdoor bijgedragen aan het beschermen 
van Oekraïense overheidsnetwerken en kritieke infrastructuur. 
Tevens heeft de MIVD actie ondernomen om de digitale bewegingsvrijheid van 
Russische statelijke actoren om cyberoperaties uit te voeren tegen Nederland, 
Europese- en NAVO-bondgenoten en Oekraïne in te perken. De MIVD is 
voornemens dergelijke acties komend jaar uit te blijven voeren.
- Digitale beïnvloeding
Informatieconfrontatie, waaronder beïnvloeding door misleiding, 
desinformatie en cyberoperaties, speelt een centrale rol in de Russische 
8 Hacktivisme is een samenvoeging van activisme en hacken waarbij het inzetten van hacks, computerkennis en het internet als daad van protest of als subversieve activiteit wordt
gebruikt om informaticasystemen aan te vallen om gegevens te stelen of buiten werking te stellen.
Militaire Inlichtingen- en Veiligheidsdienst
 12 
wijze van optreden. Dit wordt voor een belangrijk deel uitgevoerd via 
digitale middelen om onder meer psychologische effecten te veroorzaken. 
Om hun betrokkenheid te verbergen bij het heimelijk verspreiden van 
desinformatie en propaganda via digitale kanalen, passen Russische 
inlichtingendiensten veel technieken toe die zij ook voor cyberoperaties 
gebruiken. In het geval van de informatieoperatietroepen van de 
Russische militaire inlichtingendienst GRU zijn het deels dezelfde 
eenheden die voor zowel cyberoperaties als heimelijke beïnvloeding 
verantwoordelijk zijn. 
In 2023 constateerde de MIVD dat een groter deel van de digitale 
spionage-, sabotage- en beïnvloedingsactiviteiten uitgevoerd wordt 
door 'hacktivistische'8 collectieven. In sommige gevallen gebruiken 
'traditionele' Russische cyberactoren deze hacktivistische covers. In 
andere gevallen gaat het daadwerkelijk om hacktivistische groeperingen 
die handelen in het verlengde van de Russische staat. Deze groeperingen 
vallen vaak buiten de traditionele organisatiestructuren van het Russische 
cyberprogramma.
- Cybersabotage
De Russische cybersabotagecampagne tegen Oekraïne is de meest 
grootschalige en intensieve uit de geschiedenis. Moskou probeert 
regelmatig om Oekraïense vitale infrastructuur digitaal te saboteren  
en voert voortdurend aanvallen uit met wipermalware (kwaadaardige 
software die informatie wist). Bij de uitvoering van de voorbereiding  
en uitvoering van sabotage wordt ook gebruik gemaakt van pro-Russische 
proxies9. 
Ten opzichte van het eerste jaar van de oorlog in Oekraïne heeft de MIVD 
in 2023 een toename waargenomen van cyberoperaties door Russische 
statelijke actoren tegen Europese en NAVO-bondgenootschappelijke 
doelwitten. De MIVD acht het waarschijnlijk dat sommige van deze 
cyberoperaties zijn uitgevoerd met als doel een digitale positie binnen 
kritieke infrastructuur te bemachtigen, om deze op een later moment 
te kunnen saboteren. Indien succesvol kan dit potentieel verstrekkende 
maatschappelijk ontwrichtende gevolgen hebben, waardoor de MIVD dit 
als een zorgwekkende ontwikkeling ziet. 
De aanhoudende en zeer hoge druk die Rusland hiermee uitoefent vereist 
constante waakzaamheid van zowel Oekraïne als het Westen. Daarnaast 
is samenwerking met de private sector van cruciaal belang om digitale 
weerbaarheid te behouden en bevorderen. Het succes van de Oekraïense 
digitale verdediging is niet gegarandeerd. Waarschijnlijk kan dit succes 
alleen volgehouden worden zolang de westerse steun net zo intensief en 
adaptief blijft als de cyberoperaties van de Russische inlichtingendiensten 
en diens proxies.
China 
Hoewel er op het eind van het jaar een voorzichtige toenadering was 
tussen de Verenigde Staten en de Volksrepubliek China, zag 2023 vooral 
een China dat steeds meer zijn eigen strategische belangen liet prevaleren 
boven het behouden van een goede relatie met het Westen. Gedurende 
2023 heeft Xi Jinping zijn grip op de Chinese Communistische Partij 
(CCP), het Chinese staatsbestel en daarmee de Chinese samenleving nog 
verder verstevigd. In maart 2023 werd Xi voor de derde keer benoemd 
tot president. Door de combinatie van zijn functies als president, 
opperbevelhebber en partijsecretaris en een politbureau10 met louter 
loyalisten, heeft Xi nu voor onbepaalde tijd een zeer sterke autoriteits-
positie verworven. 
Nationale veiligheid is één van de onderwerpen die Xi heeft bestempeld 
als topprioriteit dit jaar. Dit uitte zich in de vorm van een aantal nieuwe 
wetten, waar de nieuwe contraspionagewet het voornaamste voorbeeld 
van is. Deze wet maakt, in theorie, alle Chinezen, ook die buiten China 
verblijven, verantwoordelijk voor het leveren van een bijdrage aan China’s 
nationale veiligheid. Daarnaast laten ook de wet op de buitenlandse 
9 Proxies zijn organisaties die niet formeel gelieerd zijn aan de Russische overheid maar in de praktijk een vorm van aansturing en/of ondersteuning kennen vanuit de Russische overheid 
en waarvan de activiteiten bijdragen aan Russische strategische doelen. 
10 Politbureau (politiek bureau) is het uitvoerend orgaan van de CCP.
Militaire Inlichtingen- en Veiligheidsdienst 13
relaties en de dataprotectiewet11 zien dat de controle van de CCP op de 
Chinese samenleving en buitenlandse bedrijven in China toeneemt. 
In de Zuid-Chinese Zee (ZCZ), een voor de wereldhandel belangrijk 
economisch corridor, voeren het optreden van de Chinese krijgsmacht en 
de kustwacht de spanningen verder op. Stabiliteit en vrije doorvaart in 
deze regio is ook voor de Nederlandse economie van groot belang.  
China toonde zich in toenemende mate bereid om zijn soevereiniteits- 
claims over delen van dit gebied met woord en daad te verdedigen. 
Zo verkondigde het Chinese ministerie van Defensie in april 2023 dat 
China onbetwistbare soevereiniteit heeft over de eilanden in de ZCZ 
en de omringende wateren. Daarnaast poogden de Chinese kustwacht 
en daaraan gelieerde civiele schepen meermaals de bevoorrading van 
Filipijnse eenheden op de Second Thomas Shoal (onderdeel van de Spratly 
eilanden in de ZCZ) te verhinderen door de inzet van waterkanonnen en 
het doelbewust aanvaren van Filipijnse schepen.
Ook voerde China het afgelopen jaar de druk op Taiwan verder 
op. Het meest opvallend was het militaire machtsvertoon na de 
ontmoeting tussen toenmalig voorzitter van het Amerikaanse Huis van 
Afgevaardigden Kevin McCarthy en de Taiwanese president Tsai Ing-wen 
in april 2023. Het Volksbevrijdingsleger simuleerde toen een aanval op 
het eiland. Daarnaast was het aantal Chinese militaire vliegtuigen dat 
de Taiwanese Air Defence Identification Zone (ADIZ) betrad aanzienlijk, 
maar vergelijkbaar met het voorgaande jaar. Opvallend is wel dat 
deze luchtoperaties niet langer alleen vanaf het Chinese vasteland 
worden uitgevoerd, maar in toenemende mate ook vanaf Chinese 
vliegdekschepen op de Filipijnse Zee.
China en Rusland hebben hun economische, politieke en militaire 
samenwerking in 2023 voortgezet en verder geïntensiveerd. Met de 
toenemende strategische wedijver tussen de VS en China aan de ene kant, 
en tussen NAVO en Rusland aan de andere, vinden Peking en Moskou 
elkaar als partner. Beide landen ambiëren een meer multipolaire wereld, 
waarbij de rol van de VS (en NAVO) teruggebracht wordt en waarbij 
China en Rusland een prominentere stem hebben in de regionale en 
wereldpolitiek. Om de economische, diplomatieke en militaire relatie 
te bestendigen vonden in 2023 meermaals op het hoogste niveau 
ontmoetingen plaats, waaronder tussen de staats- en regeringshoofden. 
China’s versterkte relatie met Rusland droeg in 2023 direct en indirect 
bij aan het in stand houden van de Russische oorlogsinspanningen 
in Oekraïne. Daarmee verzwakt China Nederlandse en bondgenoot-
schappelijke maatregelen tegen Rusland. De toenemende militaire 
samenwerking biedt China en Rusland een mogelijkheid de kracht 
van hun strategische partnerschap verder uit te dragen, en biedt het 
Volksbevrijdingsleger een kans om te leren van het Russische militaire 
optreden in Oekraïne. Het is twijfelachtig of Peking een substantiële 
bijdrage kan (of wil) leveren aan vredesonderhandelingen die recht 
doen aan de Oekraïense soevereiniteit. Echter, ondanks de groeiende 
samenwerking en gedeelde belangen is van een natuurlijke alliantie 
geen sprake. China worstelt hiermee, hetgeen zich sterk uit in China’s 
pseudoneutraliteit en veelal door eigenbelang gedreven beleid ten 
aanzien van het Oekraïneconflict. De oorlog in Oekraïne en sancties tegen 
Rusland hebben gezorgd voor een nieuwe dynamiek in de samenwerking 
waarin het ‘ongelimiteerde partnerschap’ op de proef wordt gesteld. 
Zo resulteert de oorlog in een ingewikkelde dynamiek waarin Rusland 
in hogere mate afhankelijk is van China en Peking deze afhankelijkheid 
(succesvol) poogt uit te buiten. Tegelijkertijd dient Peking een balans te 
vinden tussen zijn ambities als ‘verantwoordelijke grootmacht’, steun aan 
partner Rusland, en zijn handelsbelangen in met name Europa.
China: Militaire techniek en wapensystemen
China blijft veel investeren in mensen en middelen om qua militaire 
capaciteiten en militaire technologie op of boven het niveau te komen 
van het Westen. China heeft inmiddels een uitgebreide ontwikkel- en 
productiecapaciteit opgebouwd. De laatste jaren zijn binnen het Chinees 
militair-industrieel complex grote conglomeraten12 gevormd waarbinnen 
enorm veel kennis en middelen beschikbaar zijn. Deze conglomeraten 
houden zich bezig met de ontwikkeling, productie en innovatie van 
11 Personal Information Protection Law. Inwerking getreden op 1 nov 2021. 
12 Een geheel van bedrijven, bestaande uit meerdere divisies, die wat activiteiten betreft zeer verschillend zijn en vrijwel zelfstandig opereren (diversificatie van activiteiten).
Militaire Inlichtingen- en Veiligheidsdienst
 14 
militaire wapensystemen en technologieën. Hierbij wordt dusdanig 
intensief samengewerkt met het bedrijfsleven en kennisinstituten 
dat de scheidslijn tussen militaire en niet-militaire technologieont-
wikkeling vervaagt of zelfs afwezig is. Zo zijn er op het gebied van 
kwantumtechnologie Chinese universiteiten die onderzoek doen voor 
de Chinese krijgsmacht. Nederlandse samenwerking met bijvoorbeeld 
Chinese onderwijsinstellingen komt hiermee niet exclusief ten goede aan 
de internationale technologische vooruitgang, maar aan de ontwikkeling 
van de capaciteiten van de Chinese krijgsmacht.
De MIVD constateert dat China een groot aantal satellieten in banen 
om de aarde heeft. Deze satellieten hebben in principe een wereldwijde 
dekking (maar China legt een duidelijke nadruk op regionale focus) en 
kunnen bijdragen aan zaken als aardobservatie, detectie van elektronische 
signalen (bijvoorbeeld om maritiem verkeer te kunnen volgen), spionage 
en het genereren van waarschuwingen over bijvoorbeeld lanceringen van 
geleide wapens. Het aantal en de kwaliteit van de Chinese ruimte-
capaciteiten is inmiddels dusdanig dat aan de dominantie van de VS 
in de ruimte wordt getornd. Zo zijn een deel van de Chinese aardobser-
vatiesatellieten van absolute wereldklasse13. China bouwt niet alleen aan 
voornoemde klassieke ruimtecapaciteiten, maar bijvoorbeeld ook aan 
een ruimteveer met specifieke militaire toepassingen. Ook ontwikkelt 
China een kwantumcommunicatiesatelliet constellatie14. Hierin is het land 
wereldwijd koploper.
De MIVD doet onderzoek naar Chinese militair-technologische 
ontwikkelingen, mede om de Nederlandse krijgsmacht in staat te stellen 
goed onderbouwde keuzes te maken als het gaat om aanschaf en 
ontwikkeling van nieuwe wapensystemen voor nu en de toekomst. Uit 
het in 2023 uitgevoerde onderzoek heeft de MIVD kunnen concluderen 
dat de dreiging die uitgaat van de huidige en toekomstige Chinese 
militaire capaciteiten groot is. De kans dat de Nederlandse krijgsmacht in 
aanraking komt met Chinese wapens wordt ook steeds groter, mede door 
de wereldwijde proliferatie (export) van deze systemen door China.
China: spionage 
In 2023 heeft de MIVD, in samenwerking met de AIVD, het onderzoek 
naar de activiteiten van de Chinese inlichtingendiensten voortgezet. 
Daarbij heeft de MIVD in aanvulling op het onderzoek van voorgaande 
jaren, geconcludeerd dat Chinese actoren een breed palet aan activiteiten 
uitvoeren om in de Chinese inlichtingenbehoefte te voorzien. 
Net als de afgelopen jaren heeft China in 2023 de ambitie nagestreefd 
zich verder te ontwikkelen tot een grootmacht, zowel economisch, 
politiek als militair. Om dit doel te bereiken wil China een hoogwaardige 
kenniseconomie opbouwen die niet afhankelijk is van westerse kennis 
en technologie. China wil een krijgsmacht opbouwen die zich kan meten 
met iedere andere krijgsmacht. Voor deze doelstellingen heeft China 
geavanceerde technologie nodig die het nog niet allemaal zelf bezit. Deze 
ontbrekende kennis en technologie probeert China in het buitenland 
te verwerven. Daarvoor heeft China naast veel legale middelen zoals 
wetenschappelijk onderzoek en bedrijfsinvesteringen, ook in 2023 zijn 
inlichtingendiensten ingezet.
Vooral in de halfgeleiderindustrie, lucht- en ruimtevaart, en de maritieme 
industrie vormt Nederland voor China nog steeds een aantrekkelijk 
spionagedoelwit van Chinese inlichtingenactoren, dit vanwege de goede 
kennispositie van bedrijven en kennisinstellingen in deze sectoren. Ook 
beschikt de Nederlandse krijgsmacht, net als de krijgsmachten van onze 
bondgenoten, over kennis van modern materieel en over militair-ope-
rationele expertise die China kan gebruiken om zijn eigen krijgsmacht 
verder op te bouwen. Daarom vormen ook defensiematerieelprojecten, 
operationele eenheden en (voormalig) defensiepersoneel van Nederland 
en onze bondgenoten doelwitten van Chinese spionage. In 2023 heeft de 
13 Een grondresolutie van minder dan 25 cm is inmiddels bereikt. Dit houdt in dat een significant hoger detailniveau gehaald is dan de meeste commercieel beschikbare beelden die 
tegenwoordig vaak in de media te zien zijn.
14 Een kwantumcommunicatiesatellietconstellatie is een groep communicatiesatellieten die samenwerkt als een systeem en doormiddel van kwantumtechnologie veilige informatiedeling 
mogelijk maakt.
Militaire Inlichtingen- en Veiligheidsdienst 15
MIVD daarom, samen met de AIVD, het onderzoek voortgezet naar de 
Chinese spionagedreiging tegen deze sectoren en Defensieonderdelen en 
waar nodig geadviseerd om mitigerende maatregelen te treffen.
De MIVD doet onderzoek naar het weglekken van gevoelige en militair 
relevante kennis via academische samenwerking door bijvoorbeeld 
Chinese promovendi aan Nederlandse universiteiten. In 2023 heeft de 
MIVD in aanvulling hierop onderzoek gedaan naar andere Chinese modi 
operandi om gevoelige Nederlandse kennis te vergaren. Daarbij heeft 
China een zeer breed spectrum aan methoden gebruikt, variërend van 
openlijke en legale activiteiten van bedrijven tot heimelijke activiteiten 
van de Chinese inlichtingendiensten. Als China in Nederland (of andere 
westerse landen) militair relevante technologische kennis vergaart,  
dan kan dit China helpen om zijn krijgsmacht verder op te bouwen.  
Dat kan een negatief effect hebben op de mondiale machtsbalans en  
de Nederlandse internationale veiligheidsbelangen.
De MIVD heeft in samenwerking met de AIVD onderzoek gedaan naar 
de Chinese spionagedreiging tegen de Nederlandse halfgeleidersector. 
Hierbij constateren de diensten dat van de Chinese inlichtingendiensten 
een brede spionagedreiging uitgaat richting de halfgeleiderindustrie in 
verscheidene landen, waaronder Nederland. Partijen in de Nederlandse 
halfgeleiderindustrie moeten daarbij rekening houden met zowel een 
digitale-dreiging als een zogenaamde human intelligence-15 of insider 
threats16.
China: Cyber 
In 2023 waren Nederlandse en bondgenootschappelijke (defensie)
bedrijven en overheidsinstellingen veelvuldig doelwit van diverse Chinese 
cybereenheden. Deze eenheden richtten zich waarschijnlijk primair op 
de collectie van onder andere intellectueel eigendom, persoonsgegevens 
en voorkennis omtrent politiek-bestuurlijke beleid- en besluitvorming. 
Het tempo van Chinese cyberoperaties op westerse doelwitten ligt hoog 
en Chinese inlichtingendiensten schroeven de capaciteiten om westerse 
doelwitten aan te vallen steeds verder op.
Politiek gemotiveerde cyberspionage in Europa
De actuele digitale spionagedreiging tegen westerse overheden en instellingen 
vanuit China is op dit moment hoog. Een een groot deel van de EU-lidstaten 
heeft in 2023 te maken gehad met een cyberaanval van een Chinese statelijke 
hackersgroep. De doelwitten lijken gericht uitgekozen met als doel inlichtingen 
te vergaren over politieke besluitvorming. Om deze doelwitten binnen te 
dringen, voeren Chinese hackersgroepen ook ondersteunende operaties uit, 
waaronder op telecomproviders en leveranciers van ICT-diensten.
Hoewel Chinese statelijke hackersgroepen al geruime tijd grootschalige 
en persistente cyberspionagecampagnes uitvoeren tegen Nederlandse 
en bondgenootschappelijke belangen, zag de MIVD in 2023 een 
toename van de intensiteit, omvang en het technische niveau van deze 
cybercampagnes. Zo hebben de MIVD en de AIVD waargenomen dat 
Chinese aanvalsgroepen:
• Zich nadrukkelijk richten op edge devices17, zoals VPN-apparatuur.
• Met hoog operationeel tempo kwetsbaarheden uitbuiten, soms al op 
de dag van publicatie.
• Tevens vaker gebruik maken van onbekende kwetsbaarheden. 
De MIVD nam in 2023 voornamelijk grootschalige scanactiviteit 
waar tegen kwetsbare systemen van een breed scala aan doelwitten, 
waaronder ABDO-bedrijven18 en defensieorganisaties. Het patroon 
is dat aanvallers geautomatiseerde toegang proberen te verkrijgen 
tot netwerken van doelwitten en in een later stadium bepalen of deze 
access-posities relevant zijn voor China. Tijdens een van deze campagnes 
wist een Chinese statelijke hackersgroep binnen enkele maanden 20.000 
slachtoffers te infecteren. Chinese cyberactoren professionaliseerden 
hun operaties in 2023 verder door vaker gebruik te maken van gehackte 
15 Human intelligence: het verzamelen van inlichtingen door interpersoonlijk contact in alle vormen en m.b.v diverse middelen. 
16 Insider threats: dreigingen die vanuit de eigen organisatie komen, bijv. rancuneuze voormalige of huidige werknemers of kwaadwillende zakenpartners en contacten die beschikken over interne of gevoelige bedrijfsgegevens.
17 Edge devices: een apparaat wat een toegangspunt (gateway) biedt tot (kern)netwerken van ondernemingen of service providers zoals routers, routing switches etc.
18 ABDO-bedrijven die de uitvoering op zich nemen van gerubriceerde of vitale defensieopdrachten en gehouden zijn aan de regeling Algemene Beveiligingseisen voor Defensieopdrachten (ABDO).
Militaire Inlichtingen- en Veiligheidsdienst
 16 
infrastructuur, waaronder consumentenapparatuur. Dit bemoeilijkt 
effectieve verdediging, detectie en attributie.
Geavanceerde Chinese spionagemalware onthuld
Defensie werd zelf ook slachtoffer van Chinese statelijke hackers. In 2023 
konden aanvallers binnenkomen bij een defensienetwerk. Een defensie-
onderdeel gebruikte het netwerk voor samenwerking met derde partijen op 
het gebied van R&D. De MIVD publiceerde in februari 2024 een openbaar 
technisch rapport19 met details op de website van het Nationaal Cyber Security 
Centrum (NCSC) over de bij het incident aangetroffen malware. 
 
China beschikt over een significante cybercapaciteit met een grote 
hoeveelheid en verscheidenheid aan betrokken actoren. Uit inlichtingen 
van de MIVD en AIVD blijkt bijvoorbeeld dat tientallen Chinese bedrijven 
offensieve cyberoperaties ondersteunen met softwarekwetsbaarheden, 
malware, (semi-)anonieme aanvalsinfrastructuur en specialistische 
soft- en hardware voor digitale aanvallen. De hoge mate van profes- 
sionalisering en strategische clustering van Chinese hackerseenheden 
in combinatie met de samenwerking met Chinese (staats)bedrijven 
geven China hoogwaardige capaciteiten om aanvallen op Nederland en 
bondgenoten uit te voeren.
Ook Chinese universiteiten dragen bij aan de opbouw van offensieve 
capaciteiten. Inlichtingen tonen aan hoezeer het Chinese offensieve 
cyberprogramma gestoeld is op samenwerking tussen bedrijfsleven, 
universiteiten en Chinese inlichtingendiensten. De scheidslijnen tussen 
organisaties zijn daarbij onduidelijk: personen vervullen soms zowel een 
wetenschappelijke rol als een rol in het Chinese veiligheidsapparaat en 
werken daarbij samen met Chinese (staats)bedrijven. De MIVD acht het 
zeer waarschijnlijk dat dergelijke samenwerkingsverbanden resulteren in 
een spionagerisico.
Chinese prepositionering voor sabotage op Amerikaanse doelwitten
In 2023 onthulden Microsoft en de VS het bestaan van een grootschalig 
Chinees cybersabotageprogramma. Dat is onder meer gericht op prepositionering 
in Amerikaanse militaire en civiele vitale infrastructuur, in de vorm van de VOLT 
TYPHOON-campagne. Hiermee probeert China inzetopties voor tijdens een 
potentieel gewapend conflict te creëren. Vooralsnog zijn geen activiteiten uit 
dit programma tegen Europa bekend. De Chinese capaciteit op dit gebied groeit 
echter hard en kan binnen betrekkelijk korte tijd overal ter wereld ingezet worden. 
Hierdoor kan dit Chinese cybersabotageprogramma de komende jaren in potentie 
een dreiging voor Defensie en ook Nederland worden.
China: Economische veiligheid
De MIVD en de AIVD signaleerden in 2023 een aanhoudende dreiging 
tegen onder andere de Nederlandse halfgeleiderindustrie. China probeert 
op diverse wijzen in Nederland technologie te verwerven. China maakt 
daarbij gebruik van een combinatie van (cyber)spionage, insiders binnen 
Nederlandse bedrijven, (strategische) overnames van halfgeleiderbedrijven, 
het omzeilen van geldende exportrestricties en het reverse engineering20 van 
vergunningsvrije technologie. Naarmate legale en openlijke verwerving van 
technologie moeilijker wordt, door onder andere screening van investeringen 
en exportcontroles, neemt het risico op illegale, heimelijke verwerving toe.  
Dit vormt een dreiging voor de Nederlandse economische veiligheid.
Caribisch gebied
De MIVD en de AIVD doen gezamenlijk onderzoek naar politieke en militaire 
ontwikkelingen in Venezuela en mogelijke uitstralingseffecten richting het 
Koninkrijk der Nederlanden en in het bijzonder Aruba, Bonaire en Curaçao.
Het Maduro-regime probeert zijn positie te consolideren en zich optimaal 
voor te bereiden op de presidentsverkiezingen in 2024. Op 3 december werd 
een referendum gehouden over de status van Essequibo; het gebied ten 
westen van de Essequiborivier dat deel uitmaakt van Guyana. Op basis van 
de uitslag van dit referendum riep het regime het gebied uit als Venezolaans 
grondgebied. Hoewel de spanning hierdoor sterk opliep, hebben de leiders 
van beide landen uitgesproken het dispuut niet met militaire middelen te 
willen beslechten. Wel gaat het dispuut gepaard met (beperkte) Venezolaanse 
19 Rapport Coathanger ‘a stealthy Chinese FortiGate RAT’.
20 Reverse engineering is het onderzoeken van een product om daaruit af te leiden wat de specificaties en eisen zijn en/of om de werking te achterhalen. 
Militaire Inlichtingen- en Veiligheidsdienst 17
defensieve militaire activiteiten in het grensgebied. Interne tegenstanders 
van het regime worden gemarginaliseerd en de oppositie wordt onderling 
uitgespeeld. Hoewel de onderhandelingen tussen regime en oppositie 
beperkte successen hebben geboekt, zijn er geen aanwijzingen dat het 
regime bereid is tot substantiële concessies die bijdragen aan eerlijke en 
vrije verkiezingen. Daarnaast ontbeert het de oppositie de middelen om 
druk op het regime uit te oefenen. Zij zijn daarbij volledig afhankelijk van 
de Verenigde Staten, die ook direct met het regime onderhandelt.
Het Venezolaanse regime is steeds succesvoller in het uitonderhandelen 
van sanctieverlichting. In 2023 zijn onder andere de restricties op de 
olie-export (tijdelijk) opgeheven. Het Maduro-regime heeft dit voor 
elkaar gekregen zonder het eigen machtsmonopolie aan te tasten. 
Ondanks de gestegen olie-inkomsten blijft het regime ver van ingrijpende 
hervormingen van de economie. Hierdoor blijft de sociaaleconomische 
situatie voor de meeste Venezolanen kwetsbaar.
In 2023 vierde de Venezolaanse marine haar 200ste verjaardag. De 
viering hiervan ging gepaard met een renovatie van de vloot. Voor 
veel schepen betekende dit slechts cosmetische ingrepen, maar enkele 
Guaiqueri-klasse Ocean-going Patrol Vessels zijn bewapend met nieuwe 
antischeepsraketten. Ook zijn er nieuwe oppervlakte-eenheden 
aangeschaft, waaronder een nieuw kustwacht patrouillevaartuig, 
een logistiek ondersteuningsschip en enkele snelle aanvalsboten met 
antischeepsraketten. De overige Venezolaanse krijgsmachtonderdelen 
maakten minder grote ontwikkelingen door dit jaar. Ondanks dat er meer 
financiële middelen beschikbaar zijn voor investeringen in de krijgsmacht 
ten opzichte van voorgaande jaren, blijft de Venezolaanse krijgsmacht 
kampen met personeelstekorten, gebrekkige opleiding en achterstallig 
onderhoud. Gemiddeld genomen blijft het gereedstellingsniveau daarom 
laag. Venezuela blijft ook op het gebied van militaire samenwerking 
toenadering zoeken tot partnerlanden als Iran, Rusland en China . 
Het Venezolaanse regime heeft al jaren geen volledige controle meer 
over het gehele grondgebied en luchtruim. Naast de politie en het leger 
kent het land een conglomeraat van allerlei irreguliere gewapende 
groeperingen met uiteenlopende loyaliteiten, zoals guerrillagroeperingen, 
paramilitairen en overige criminele bendes die met geweld de macht 
hebben overgenomen in bepaalde wijken, steden en regio's.
Contraproliferatie 
De Unit Contraproliferatie (UCP) van de MIVD en de AIVD vierde in 
2023 zijn vijftienjarig jubileum. Sinds 2008 doet de UCP onderzoek naar 
massavernietigingswapenprogramma’s in zogeheten landen van zorg 
(Russische federatie, Iran, China, Noord-Korea, Syrië) en levert een 
bijdrage om dit te voorkomen. Deze landen blijven zoeken naar manieren 
om westerse technologie en kennis te verwerken in hun programma’s. 
2023 kenmerkt zich door de verharding van eerdergenoemde landen ten 
opzichte van internationale controleorganen, zoals het Internationaal 
Atoomagentschap (IAEA) en de Organisatie voor het Verbod op Chemische 
Wapens (OPCW), en dysfunctie in exportcontroleregimes, zoals de Nuclear 
Suppliers Group (NSG) en de Missile Technology Control Regime (MTCR). Dit 
ondermijnt de internationale verdragen over non-proliferatie, zorgt 
voor blokvorming tussen verschillende landen en resulteert in verdere 
internationale polarisatie.
Internationale controleorganen
Internationale controleorganen zijn ervoor om de proliferatie van 
massavernietigingswapens te voorkomen en/of in te perken, zonder dat 
dit ten koste gaat van de ontwikkeling van civiele programma’s. Het IAEA, 
een onafhankelijke VN-organisatie, voert bijvoorbeeld inspecties uit in 
landen die nucleaire activiteiten ontplooien. De OPCW in Den Haag voert 
wereldwijde inspecties uit om te controleren of verdragstaten de bepalingen 
van de Chemical Weapons Convention hebben geïmplementeerd en naleven. 
Beide organisaties streven bevordering van vreedzaam gebruik in civiele 
programma’s na. Voor het BTCW (Biological Toxin Weapons Convention) bestaat 
vooralsnog geen organisatie zoals de IAEA en OPCW. 
Om vreedzaam gebruik te bevorderen maken landen afspraken in meerdere 
exportcontroleregimes. De NSG maakt afspraken over exportcontrole 
Militaire Inlichtingen- en Veiligheidsdienst
 18 
van nucleaire dual-use technologie. De MTCR doet dit voor raketten en 
rakettechnologie en de AG (Australia Group) voor voor dual-use op het 
chemische en biologische vlak. Middels het Wassenaar Arrangement worden 
conventionele militaire en dual-use-goederen gecontroleerd.
Toename gelegenheidscoalities 
Nederland is producent van hoogwaardige goederen en kennis en doet 
mee in de kopgroep van landen die inzetten op de ontwikkeling van 
nieuwe technologieën. Om deze technologieën te bemachtigen zetten 
landen van zorg complexe verwervingsstructuren op. Waar export-
controleregimes onder druk staan, wordt er meer op nationaal en 
bilateraal niveau in gelegenheidscoalities gewerkt aan verscherpte 
controles en uitbreiding van sancties. Ondanks deze maatregelen zijn 
landen van zorg nog steeds in staat technologie te importeren. 
Zo ziet de UCP dat sinds de EU-sancties op Rusland zijn opgelegd 
en uitgebreid, strategische (dual use) goederen steeds meer via 
omleidingslanden, zoals de Verenigde Arabische Emiraten, China, Turkije, 
India en Kazachstan, alsnog naar Rusland gaan, wat het tegenhouden 
van deze handel enigszins bemoeilijkt. In sommige gevallen betreffen 
dit ook goederen uit Nederland.
De UCP heeft het afgelopen jaar middels inlichtingenberichten en 
ambtsberichten andere overheidsinstanties op de hoogte gebracht 
van het bestaan van verschillende Iraanse en Russische verwervings-
netwerken. Dit heeft geresulteerd in diplomatieke, bestuursrechtelijke 
en strafrechtelijke maatregelen. 
Iran 
Het nucleaire programma van Iran is ook in het afgelopen jaar een punt 
van aandacht geweest, onder andere door de moeizame samenwerking 
tussen Iran en het kernenergie-agentschap van de VN (het IAEA). Zo 
verwijt Iran het IAEA ervan politiek gemotiveerd te handelen en perkt 
het de controlemogelijkheden van het agentschap steeds verder in. 
Zo beperkt Iran de toegang van het IAEA tot relevant geachte locaties, 
wordt data van IAEA-monitoringsapparatuur niet toegankelijk gemaakt 
en werd de accreditatie van een groep inspecteurs ingetrokken. Deze 
ontwikkelingen hebben ertoe geleid dat het IAEA in september heeft 
aangegeven zonder samenwerking van Iran niet in staat te zijn om te 
verifiëren dat het nucleaire programma van Iran uitsluitend vreedzame 
doeleinden dient.
In 2023 heeft Iran haar ballistische raketcapaciteiten verder uitgebreid met 
onder andere de Fattah II raket, door Iran omschreven als een hypersone 
ballistische raket. Op 18 oktober zijn de restricties op het importeren en 
exporteren van rakettechnologie door Iran verlopen. Deze restricties zijn 
in 2015 ingesteld als onderdeel van het Joint Comprehensive Plan of Action, 
de “nucleaire deal”. EU heeft deze restricties (unilateraal) wel voortgezet. 
Op 17 oktober 2023, een dag daarvoor, stelde het Russische ministerie 
van Buitenlandse Zaken dat handel op rakettechnologie nu volgens de 
daarvoor geldende Russische richtlijnen mocht plaatsvinden, zonder 
betrokkenheid van de VN-Veiligheidsraad. Dergelijke handel zou een 
verdere stap zijn in de militaire samenwerking tussen Rusland en Iran.
Noord-Korea 
Ook Noord-Korea heeft felle kritiek geuit op het IAEA en het orgaan 
ervan beschuldigd een spreekbuis van Washington te zijn. Net als in het 
voorgaande jaar heeft Noord-Korea zich daarnaast ook dit jaar weer 
bediend van vergaande nucleaire retoriek. Dit ging verder dan woorden 
alleen: in maart 2023 presenteerde Noord-Korea middels foto’s aan de 
buitenwereld een nieuw ontwikkelde kernkop, die bedoeld zou zijn voor 
tactische nucleaire inzet. 
Noord-Korea heeft daarnaast in 2023 voor het eerst een intercontinentale 
ballistische raket gelanceerd die gebruikmaakt van vaste brandstof. 
Daarmee zet het stappen naar een geavanceerder arsenaal aan raketten 
dat de NAVO kan bedreigen. Tevens heeft Noord-Korea een nieuwe 
onderzeeër voor tactische nucleaire wapens gepresenteerd en heeft 
Militaire Inlichtingen- en Veiligheidsdienst 19
daarnaast twee onsuccesvolle pogingen gedaan om een militaire satelliet 
te lanceren. In de tussentijd heeft Noord-Korea ook de banden met 
Rusland aangehaald middels bezoeken van Kim Jong-un aan Rusland en 
van de Russische minister Sjojgoe van Defensie en minister Lavrov van 
Buitenlandse Zaken aan Noord-Korea.
Syrië en Rusland
Het bezitten en de ontwikkeling van chemische wapens voor offensieve 
doeleinden is een directe schending van de Chemical Weapons Convention. 
De Unit Contraproliferatie heeft in het afgelopen jaar het onderzoek 
naar Syrië en Rusland op dit thema voortgezet. De UCP onderzocht de 
huidige intenties en capaciteiten van het Syrische regime met betrekking 
tot chemische wapens. Hiertoe wordt onderzocht hoe diverse methodes 
voor de productie van chemische agentia21 gebruikt kunnen worden om 
de herleidbaarheid naar een actor te beperken. Daarnaast is onderzocht 
hoe Syrië omgaat met OPCW-inspecties. Onderzoeken van de OPCW 
stagneren door een toenemende polarisatie tussen lidstaten en de 
moeizame samenwerking tussen Syrië en de OPCW. Ondanks dat de 
OPWC concludeert dat het Syrische regime verantwoordelijk is voor 
meerdere gifgasaanvallen, zijn er internationaal beperkt mogelijkheden 
om de verantwoordelijken hiervoor te berechten.
In het onderzoek naar het Russische chemische wapenprogramma is veel 
aandacht uitgegaan naar het scherper in kaart brengen van de huidige 
en in ontwikkeling zijnde Russische chemische wapencapaciteiten. Dat 
Rusland blijft investeren in onderzoek naar chemische wapens blijkt onder 
andere uit de constante stroom aan (wetenschappelijke) publicaties en 
de investeringen die Rusland doet in zijn chemische wapen gerelateerde 
(onderzoeks-)faciliteiten. Daarnaast onderzocht de UCP de inzet van riot 
control agents22 in de oorlog tussen Rusland en Oekraïne. De inzet van deze 
stoffen als onderdeel van oorlogsvoering is verboden onder de Chemical 
Weapons Convention.
Dual-use karakter van biologische capaciteiten 
Het bezit en de ontwikkeling van biologische wapens voor offensieve 
doeleinden is een directe schending van het Biologische en Toxine 
Wapenverdrag (BTWC). Onderzoek naar de schending van dit verdrag is 
complex omdat biologische capaciteiten over het algemeen dual-use zijn. 
Dit houdt in dat de capaciteiten die voor regulier defensief biologisch 
onderzoek gebruikt worden, ook gebruikt kunnen worden wanneer er 
offensieve intenties zijn. 
Daarnaast volgen de ontwikkelingen in de biotechnologie en synthetische 
biologie elkaar snel op. Hiermee nemen de mogelijkheden voor 
dual-use-gebruik van deze technieken toe en verandert het perspectief op 
traditionele biologische wapens. De UCP onderzoekt hiertoe de capaciteiten 
en activiteiten van zowel Rusland als China. Dit is een uitbreiding op het 
lopende onderzoek naar het militaire biologische programma van Rusland.
Contra-inlichtingen (CI) en spionage 
Extremisme en terrorisme in relatie tot de krijgsmacht
Eén van de taken van de MIVD is het verrichten van onderzoek naar 
dreigingen van extremisme en terrorisme in relatie tot Defensie. In 
2023 heeft de MIVD dit onderzoek vooral gericht op rechts-extremisme 
en anti-institutioneel extremisme. De focus van het onderzoek ligt op 
dreigingen tegen Defensie en op dreigingen vanuit defensiemedewerkers 
richting de democratische en internationale rechtsorde. Op basis van 
dit onderzoek heeft de MIVD belanghebbenden in staat gesteld om 
maatregelen te treffen, zowel tegen specifieke personen als op het gebied 
van beleidsontwikkeling.
Rechts-extremisme
De MIVD heeft in 2023 wederom onderzoeken opgestart naar mogelijke 
rechts-extremisten. Het aantal onderzoeken naar mogelijke rechts-ex-
tremisten die voor Defensie wilden werken (sollicitanten, etc.) is in 2023 
21 Chemische agens: elk chemisch element of elke Chemische verbinding zoals deze in natuurlijke staat voorkomt of het resultaat is van een productie.
Militaire Inlichtingen- en Veiligheidsdienst
 20 
toegenomen ten opzichte van 2022. Daarnaast is het aantal onderzoeken 
naar mogelijk rechts-extremistische defensiemedewerkers (reeds in 
dienst) in 2023 juist afgenomen. De aard van het gedachtegoed van 
de personen in onderzoek bij de MIVD verschilt. Bij sommigen blijkt 
daadwerkelijk sprake te zijn van rechts-extremisme. In andere gevallen 
is soms eerder sprake van meeloopgedrag, ernstige normvervaging. De 
MIVD heeft bij geen van de onderzoeken indicaties dat hier personen 
tussen zitten met terroristische intenties. 
De MIVD heeft sinds begin 2022 meer zicht gekregen op kritische geluiden 
uit rechts-extremistische kringen over Defensie. Dat beeld zet zich in 
2023 voort. De kritiek van sommigen richt zich bijvoorbeeld op het door 
Defensie gevoerde diversiteitsbeleid. Ondanks deze kritiek op Defensie 
als werkgever ziet de MIVD geen afname van het aantal personen uit 
rechts-extremistische kringen dat een baan bij de krijgsmacht ambieert. 
De krijgsmacht oefent dan ook een blijvende aantrekkingskracht uit op 
rechts-extremisten. Zo blijkt vaak dat ze een baan bij de krijgsmacht in 
algemene zin goed voor hun ontwikkeling vinden, bijvoorbeeld vanwege 
de discipline en/of de fysieke training die militairen ondergaan.
Anti-institutioneel extremisme
Anti-institutioneel extremisten geloven dat er een kwaadaardige elite 
aan de macht is die het volk ernstig onderdrukt. Deze kwaadaardige elite 
zou hiervoor instituties gebruiken zoals de overheid, de media en de 
wetenschap. Sommige anti-institutioneel extremisten zien Defensie als 
onderdeel van de kwaadaardige elite of doen een beroep op militairen 
om in actie te komen en het volk tegen die elite te beschermen. Dit levert 
een dreiging op voor de krijgsmacht, de rechtstaat en de democratische 
rechtsorde. De MIVD heeft in 2023 defensiemedewerkers onderkend 
die dit gedachtegoed aanhangen en uitdragen. Waar nodig zijn op basis 
van inlichtingen van de MIVD passende maatregelen getroffen door het 
bevoegd gezag tegen deze medewerkers.
Spionage statelijke actoren
De MIVD voert onderzoek uit naar de (heimelijke) activiteiten van Iraanse 
militaire- en civiele inlichtingendiensten gericht op de verwerving van 
kennis en middelen die een dreiging vormen voor de veiligheid, paraatheid 
en inzetbaarheid van de krijgsmacht in nationaal of internationaal verband, 
voor de defensie-industrie en voor militaire bondgenootschappelijke 
organisaties als de NAVO. Onderzoek in 2023 heeft opgeleverd dat Iraanse 
activiteiten tegen Defensie op opportunistische basis plaats blijven 
vinden. Afhankelijk van actuele ontwikkelingen, specifieke activiteiten 
en aanwezigheid van de Nederlandse krijgsmacht in aandachtsgebieden 
van Iran is sprake van verhoogde interesses en activiteiten van Iraanse 
inlichtingendiensten richting Defensie en NAVO-bondgenoten.
Ook in 2023 deed de MIVD onderzoek naar de dreiging van spionage 
(inlichtingen)activiteiten van andere landen anders dan de hiervoor 
specifiek beschreven landen. Deze landen trachten hierbij de positie van de 
Nederlandse krijgsmacht binnen multilaterale samenwerkingsverbanden 
te bepalen of proberen specifieke kennis over Defensie of de defensie-
industrie te bemachtigen. 
De Noord-Koreaanse cyberspionagedreiging richting Nederland is primair 
gericht op organisaties in de crypto-sector, hoogwaardige technologie 
met militaire toepassing en onderzoekers gespecialiseerd in Noord-Korea. 
Het stelen van cryptovaluta is interessant voor Noord-Korea om de 
opgelegde sancties te kunnen omzeilen en het Noord-Koreaanse cyber- en 
kernwapenprogramma te financieren.
22 Traangassen gebruikt om tegenstanders tijdelijk uit te schakelen door irritatie van de ogen, mond, keel, longen en huid.
Militaire Inlichtingen- en Veiligheidsdienst 21
1.2	 Missieondersteuning en aandachtsgebieden
De MIVD ondersteunt wereldwijd de inzet van de Nederlandse 
strijdkrachten in missiegebieden. In 2023 heeft de MIVD de volgende 
missies ondersteunt:
• Irak: Operation Inherent Resolve (OIR) en aan de NATO Mission Iraq (NMI).
• Perzische Golf en de Straat van Hormuz: European-led Maritime Awareness 
Mission in the Strait of Hormuz (EMASOH).
• Sudan: evacuatieoperatie uit Sudan. 
• Inzetlocaties met een beperkte omvang:
- Libië, Libanon, VN-missie Golan en Bosnië.
• Nederlandse inzet in het kader van de bescherming van het NAVO- 
grondgebied (Litouwen, Roemenië, Bulgarije, Oostelijk Middellands 
Zeegebied en de Baltische staten).
• Inzet op Nederlands grondgebied ter ondersteuning van de NAVO. 
• Ondersteuning van overige non-foreseeable Operations.
Ter voorbereiding op de ontplooiing van Nederlandse troepen in het 
buitenland maakt de MIVD inlichtingenproducten, zoals dreigings-
appreciaties, ten behoeve van de militaire inzet en de politieke 
besluitvorming die daarmee gemoeid is. Tijdens de missie verricht de 
MIVD onderzoek naar aspecten die relevant zijn voor threat to the force 
(de directe dreiging tegen Nederlandse militairen in een inzetgebied en 
coalitie) en threat to the mission (bedreigingen voor het succesvol kunnen 
uitvoeren van de missie, zoals dreiging tegen het nationale politieke 
draagvlak in het land van inzet of factoren van invloed op het effectief 
optreden van eenheden). Het oogmerk is het tijdig en volledig informeren 
van de militaire commandant en de verantwoordelijke besluitvormer 
over relevante dreigingen die uitgaan van statelijke en niet-statelijke 
actoren in de zogeheten Area of Responsibility (gebied waarvoor men 
verantwoordelijk is).
Balkan
Na de Russische invasie in Oekraïne is het Westen beducht op een 
additionele Europese brandhaard in de Balkan. In Bosnië en Herzegovina 
bleven ondanks de sterke etno-nationalistische retoriek van vooral 
Bosnisch-Servische zijde, grootschalige incidenten en sociale onrust uit. 
Het niet starten van toetredingsgesprekken tot de EU, omdat er niet aan 
vastgestelde criteria wordt voldaan, leidt bij de bevolking tot frustratie 
en daar wordt in de retoriek van Bosnisch-Servische zijde dankbaar 
gebruik van gemaakt. Ook tekent zich een verharding af in de (vaak 
separatistische) retoriek en handelingen van Republika Srpska-president 
Milorad Dodik. Zo bekrachtigde hij in 2023 een aantal wetten in de 
Republika Srpska (RS) die het centrale Bosnische gezag en de invloed van 
de Hoge Vertegenwoordiger (HV) Christian Schmidt moeten inperken. 
In Noord-Kosovo blijft het onrustig. De spanningen passen binnen 
een trend waarbij ondermijnende activiteiten vanuit Servische (en/of 
Kosovaars-Servische) zijde toenemen en waar de Kosovaarse regering 
vanuit Pristina probeert, in het kader van de aanpak van corruptie en 
georganiseerde misdaad, zijn autoriteit in Noord-Kosovo te doen gelden. 
De verwachting is dat dergelijke spanningen periodiek oplaaien totdat 
Kosovo en Servië in het kader van de Belgrado-Pristina dialoog (door de 
EU geleid) tot een duurzaam vergelijk komen.
Afrika
Nederland was in 2023 betrokken bij de Sahel-regio met onder meer 
militaire, politie- en civiele bijdragen aan VN- en EU-missies. Defensie 
was met een aantal staffunctionarissen en trainingsmissies actief in het 
gebied. De MIVD heeft deze inzet ondersteund met strategische analyses 
over de politieke stabiliteit en actuele dreigingsbeelden. Het onderzoek 
van de MIVD richt zich op het tijdig onderkennen en signaleren van 
strategische en veiligheidsrelevante ontwikkelingen die een (potentiële) 
dreiging vormen ten aanzien van de nationale veiligheid, Nederlandse 
belangen en/of (potentiële) missies van de EU.
Militaire Inlichtingen- en Veiligheidsdienst
 22 
Mali, Burkina Faso en Niger behoren tot de minst ontwikkelde landen ter 
wereld. Extreme armoede, zwakke staatscapaciteiten, corruptie, oude 
kastestructuren en etnische spanningen, onder andere door achterstelling 
van bevolkingsgroepen, komen veel voor. Door een combinatie van 
klimaatverandering en een sterke bevolkingsgroei ontstaat steeds vaker 
schaarste aan primaire levensbehoeften. In alle drie de landen hebben 
militairen de macht gegrepen. 
In 2023 kenmerkte de politieke situatie in de Sahellanden zich, net als 
in 2022, door grote instabiliteit. In Mali verslechterde de veiligheids-
situatie verder toen gevechten tussen de alliantie van Noord-Malinese 
separatistische milities en de Malinese strijdkrachten in september 
oplaaiden. In november slaagden de Malinese veiligheidstroepen erin, 
met essentiële steun van de Russische private military company Wagner, de 
stad Kidal, de officieuze hoofdstad van de milities, in te nemen.
In Burkina Faso bleef de veiligheidssituatie slecht en de politieke situatie 
instabiel. De in 2022 met een staatsgreep aan de macht gekomen 
president Traoré slaagde erin in 2023 aan de macht te blijven, maar niet 
om de situatie in het land op enigerlei vlak te verbeteren. Ook in Burkina 
Faso zochten de machthebbers naar mogelijkheden in samenwerking met 
Rusland. Zo vond er op 31 augustus een officieel bezoek plaats van een 
Russische militaire delegatie. 
In juli 2023 vond in Niger een staatsgreep plaats. In de ochtend van 26 juli 
blokkeerden Nigerese militairen van de Presidentiële Garde de toegang 
tot het Presidentiële Paleis. In de nacht van 26 op 27 juli kondigde een 
groep militairen onder de naam Counsel Nationale pour la Sauvegarde de la 
Patria (CNSP) aan dat de regering van Mohamad Bazoum wordt beëindigd. 
De regering onder Bazoum was georiënteerd op het Westen. Al snel na de 
staatsgreep bleek dat de Nigerese juntaleiders, net als eerder in Mali en 
Burkina Faso, sterke anti-Franse sentimenten koesteren en pro-Russisch 
georiënteerd zijn. 
Midden-Oosten 
Bij de inlichtingenondersteuning voor de missies in het Midden-Oosten 
ligt het zwaartepunt in Irak, waar Nederland bijdraagt aan Operation 
Inherent Resolve (OIR) en aan de NATO Mission Iraq (NMI). Op 15 december 
2022 is door het kabinet besloten om de Nederlandse missie in Irak tot 
ten minste eind 2023 te verlengen. De MIVD bijdrage aan OIR is inmiddels 
grotendeels afgebouwd ten behoeve van een grotere deelname in NMI. 
Het kabinet heeft besloten tot een aanvullende militaire bijdrage aan NMI 
van mei 2024 tot mei 2025 die bestaat uit een Nederlandse commandant, 
ongeveer vijftien personen aanvullende staf, drie transporthelikopters 
inclusief personeel en 145 militairen t.b.v. force protection.
Daarnaast heeft de MIVD dit jaar inlichtingenondersteuning verleend aan 
de Nederlandse bijdrage aan de missie European-led Maritime Awareness 
Mission in the Strait of Hormuz (EMASOH) in de Perzische Golf en de Straat 
van Hormuz. De bijdragen voor kleinere missies in het Midden-Oosten, 
zoals de inzet in VN-missies op de Golan en in Libanon, geschiedt in de 
vorm van dreigingsappreciaties, met een focus op veiligheid van het 
Nederlandse personeel in deze missies. 
ISIS 
Ook in 2023 heeft ISIS in Irak en Syrië personele en materiele verliezen 
geleden als gevolg van de aanhoudende druk van de verschillende 
veiligheidstroepen gesteund door de anti-ISIS-coalitie. In 2023 heeft 
de afname van aanslagen door ISIS in Irak zich verder voortgezet. In de 
maanden oktober, november en december 2023 zijn er zelfs meerdere 
weken verstreken zonder dat er aanslagen zijn gepleegd. De aanslagen 
die ISIS wel uitvoerde waren veelal kleinschalig, waarbij eenvoudige hit 
& run-tactieken werden toegepast. De meest incidenten komen voor in 
Centraal Irak. Gezien het grensoverschrijdende karakter van de activiteiten 
van ISIS en (ondersteuning van) inzet van bondgenoten kijkt de MIVD ook 
naar Syrië. 
Militaire Inlichtingen- en Veiligheidsdienst 23
Politiek 
Na de regeringsformatie in oktober 2022 werd de Iraakse politiek 
gekenmerkt door een periode van relatieve stabiliteit. Premier Al-Sudani 
wist enkele kleinschalige successen te behalen, grootschalige structurele 
problemen blijven echter onopgelost. Aanhoudende maatschappelijke 
onvrede door een gebrek aan onder andere voldoende basisvoorzieningen 
en werkgelegenheid resulteert geregeld in demonstraties in geheel Irak.
Sinds oktober 2023 wordt de Iraakse buitenlandse politiek met name 
bepaald door de oorlog tussen Israël en Hamas. Iraakse hoogwaardig-
heidsbekleders, zoals premier Al-Sudani, grootayatollah Al-Sistani en 
afgevaardigden van het grootste politieke blok, het Shia Coordination 
Framework (SCF), riepen vrijwel direct na de aanval op tot solidariteit 
met het Palestijnse volk. De meest zichtbare steunbetuiging werd 
georganiseerd door de sjiitische politicus Muqtada al-Sadr, in de vorm van 
een grote demonstratie op het Tahrirplein in Bagdad. Muqtada al-Sadr 
is in 2023 niet teruggekeerd in de Iraakse politiek, maar demonstraties 
van zijn aanhangers droegen bij aan aanhoudende zichtbaarheid van zijn 
beweging.
Op 29 juni en 20 juli hebben honderden aanhangers van Al-Sadr gewelddadige 
betogingen gehouden bij de Zweedse ambassade in de Internationale Zone 
(IZ) in Bagdad. Aanleiding was de verbranding van een Koran door een Iraakse 
vluchteling in de Zweedse hoofdstad Stockholm. Bij de demonstratie in juli 
wisten betogers zich toegang te verschaffen tot het ambassadeterrein en 
richtten vernielingen aan in het ambassadegebouw.
Veiligheid i.r.t. de missie in Irak
In de periode januari – september 2023 hebben er zich geen 
noemenswaardige geweldsincidenten voorgedaan tegen de westerse 
militaire presentie in Irak en Syrië. Aan Iran gelieerde milities gaven de 
voorkeur hun macht te verstevigen op het Iraakse politieke toneel. In 
oktober 2023 is hier een kentering in gekomen. Mede in reactie op de 
opstelling van de Verenigde Staten in de oorlog tussen Israël en Hamas 
hebben aan Iran gelieerde milities hun aanvallen op coalitiebases in Irak 
en Syrië hervat. Vanaf 18 oktober 2023 vonden er op bijna dagelijkse basis 
aanvallen plaats.
Premier Al-Sudani heeft deze drone- en raketaanvallen meermaals 
veroordeeld. Ook bevestigt de Iraakse regering de steun voor de 
aanwezigheid van buitenlandse troepen ter versterking van de Iraakse 
veiligheidssector. De opstelling van Al-Sudani raakt de reeds bestaande 
politieke spanningen over de aanwezigheid van Amerikaanse- en 
coalitietroepen in Irak. De aanwezigheid van Amerikaanse-en 
coalitietroepen wordt door Al-Sudani nog steeds publiekelijk gesteund, 
maar ook uitgesproken tegenstanders maken deel uit van de regering.  
De huidige ontwikkelingen dragen bij aan toenemende interne 
spanningen in de Iraakse politiek en een verhoogde dreiging voor de 
westerse militaire en diplomatieke presentie. 
Iran
Hoewel er afgelopen jaar binnen Iran vrijwel wekelijks sprake was van 
kleinschalige tegen het regime gerichte demonstraties en het land nog 
onverkort kampt met economische tekorten, blijft Iran een dominante 
machtsfactor in het Midden-Oosten. Zo speelden het Iraanse regime 
en daaraan gerelateerde instituties en milities in 2023 op politiek en 
veiligheidsgebied een belangrijke rol in Irak, Syrië en Libanon. Deels via 
deze landen ondersteunt Iran ook vanuit de Gaza-strook en de Westoever 
opererende milities zoals Hamas en de Palestijnse Islamitische Jihad (PIJ). 
Mede dankzij de bemiddeling van China zijn de diplomatieke banden 
tussen Iran en Saoedi-Arabië sinds het voorjaar van 2023 iets verbeterd. 
Niettemin blijven de contacten tussen deze landen vooralsnog fragiel.  
Ook de pogingen van Iran om de samenwerking met regionale 
economische instituties zoals Gulf Cooperation Council (GCC) te verbeteren 
waren in 2023 nog niet erg succesvol. Op veiligheidspolitiek gebied 
probeerde Iran tot medio september, met propaganda, intimidatie en 
diplomatie een toenadering tussen Israël en diverse landen uit de regio, 
Militaire Inlichtingen- en Veiligheidsdienst
 24 
waaronder Saoedi-Arabië, te voorkomen. De aanval door Hamas op Israël 
op 7 oktober en de heftige publieke reacties in vele landen in de regio 
op de voortgaande Israëlische militaire inzet op de Gazastrook hebben 
er voor gezorgd dat het voorgenomen akkoord tussen Saudi Arabië en 
Israël, waarbij de relatie tussen beide landen genormaliseerd zou worden, 
voorlopig uitblijft.
Iraanse invloed in Irak en Syrië 
Iran heeft nog steeds op vele gebieden grote invloed op de (veiligheids-) 
politieke ontwikkelingen in Irak. Iran vormt daarnaast nog steeds een 
cruciale steunpilaar voor het Syrische (Assad)-regime. Iran ondersteunt de 
bijna dagelijkse drone- en IDF-aanvallen door sjiitische milities die sinds 
18 oktober 2023 op en nabij Amerikaanse en coalitiebases in Irak en Syrië 
worden uitgevoerd.  
Iraanse banden met Rusland
Iran werkt op diverse gebieden (o.a. op diplomatiek en veiligheidsgebied) 
samen met Rusland. Zo is het aanleveren van diverse door Iran 
geproduceerde Unmanned Aerial Systems (UAS) en componenten 
daarvan ten behoeve van de Russische aanvallen op Oekraïne verder 
geïntensiveerd. 
Maritiem
Sinds het voorjaar van 2023 waren er diverse keren spanningen tussen 
Iran en de Verenigde Staten omtrent de vrije doorgang van de Perzische 
Golf, de Straat van Hormuz en de Golf van Oman. Zo zijn er meerdere 
incidenten geweest waarbij de Islamic Republic of Iran Navy (IRIN), dan wel 
Islamic Revolutionary Guard Corps Navy (IRGCN), Iran koopvaardijschepen met 
Amerikaanse banden en/of Israëlische banden, hebben bedreigd en soms 
in beslag heeft genomen. Enkele van deze tankers hebben, volgens Iran, 
zonder Iraanse toestemming binnen Iraanse territoriale wateren gevaren.
Na de start van de oorlog in Gaza is de Houthi-beweging vanuit Jemen 
begonnen met het uitvoeren van aanvallen op Israëlische doelen. Sinds 
19 november 2023 valt de Houthi-beweging koopvaardijschepen in de 
Rode Zee en de Golf van Aden aan met een veronderstelde Israëlische 
link. De Houthi’s beschikken over een uitgebreid arsenaal aan wapens om 
aanvallen op maritieme of landdoelen uit te voeren. De Houthi-beweging 
maakt gebruik van verschillende drones, ballistische anti-schipraketten en 
antischipkruisvluchtwapens om aanvallen uit te voeren op doelen in het 
Rode Zeegebied. Iran onderhoudt al jarenlang contacten met de Houthi’s 
en ondersteunt hen onder andere met wapenleveranties en technische 
expertise. 
Current Intel 
Naast de strategische dossiers van de specifieke teams heeft de MIVD ook 
aandacht voor gebieden die buiten de GA vallen. Gedurende 2023 is de 
hiervoor opgezette Current Intelligence Unit (CIU) ingezet voor inlichtingen-
ondersteuning van binnen- en buitenlandse inzet (oefeningen en 
operaties) van Defensie. De CIU ondersteunde onder meer de evacuatie-
operatie uit Sudan.
Kort na de uitbraak van gevechten tussen rivaliserende delen van het 
veiligheidsapparaat in Sudan in april 2023, werd duidelijk dat een evacuatie 
van ca. 250 Nederlanders op korte termijn noodzakelijk was. De MIVD heeft 
tijdens de evacuatie ondersteuning geboden door het in kaart brengen van 
vijandige activiteiten, capaciteiten en intenties teneinde de besluitvorming 
en uitvoering van actuele informatie te voorzien. Daarbij is gebleken dat de 
MIVD binnen korte tijd in staat was tijdige, relevante en tactische inlichtingen 
te genereren. Hierdoor heeft de MIVD actief bijgedragen aan de veiligheid van 
Nederlanders in Sudan en het succes van de evacuatieoperatie. 
De CIU is nauw betrokken bij de inlichtingenvoorziening aan de 
departementen inzake conflictgebieden en gebieden waar een dreiging 
zich manifesteert voor de Nederlandse belangen. De CIU blijft tevens 
betrokken bij de informatievoorziening aan de Nederlandse commerciële 
lucht- en scheepvaart alsmede de briefings voor de Directie Operaties 
(DOPS).
Militaire Inlichtingen- en Veiligheidsdienst 25
1.3.	 Veiligheidsbevorderende taken 
Naast de strategische dossiers, aandachtsgebieden en de ondersteuning 
aan de missiegebieden, heeft de MIVD ook veiligheidsbevorderende 
taken. Nederlandse bedrijven, kennisinstellingen en wetenschappers 
zijn een potentieel doelwit van diverse statelijke actoren die (heimelijk) 
hoogwaardige, al dan niet militair relevante, technologie proberen 
te verwerven. Ook de vitale processen in Nederland zijn kwetsbaar 
voor sabotage door statelijke actoren middels (de gevolgen van) 
ongewenste investeringen en overnames. Staten kunnen door overnames 
van bedrijven die hoogwaardige technologie ontwikkelen of door 
investeringen in vitale infrastructuur, ongewenste afhankelijkheden 
creëren met risico’s voor het functioneren van de Nederlandse economie 
en de nationale veiligheid. Daarmee is de continuïteit van onze 
vitale processen in het geding en dreigt het weglekken van kennis en 
vertrouwelijke of gevoelige informatie. In dit kader is ook de defensie-
industrie kwetsbaar voor (economische) spionage, zowel in het fysieke als 
digitale domein. De MIVD draagt bij aan de weerbaarheid en veiligheid 
van Defensie en de defensie industrie. 
Elektronische veiligheidsonderzoeken 
Vanuit het Defensiebeveiligingsbeleid (DBB) wordt een aantal veiligheids-
bevorderende normen gesteld die de exclusiviteit van informatie (met 
rubricering Stg. GEHEIM en hoger) bevorderen. Naast bouwkundige, 
organisatorische en beveiligingstechnische normen, stelt het DBB tevens 
de eis dat een ruimte waar dergelijke informatie besproken of verwerkt 
wordt, eens per twee jaar aan een Elektronisch Veiligheidsonderzoek 
(EVO) moet worden onderworpen. De MIVD voert niet alleen onderzoeken 
uit op bestaande ruimten maar brengt ook adviezen uit op nieuwbouw- 
of verbouwprojecten. Dit om vroegtijdig eventuele aandachtspunten 
omtrent informatieveiligheid te signaleren.
De MIVD voert deze onderzoeken uit voor alle defensieonderdelen en 
werkt, waar mogelijk, samen met nationale partnerorganisatie binnen het 
vakgebied.
Economische veiligheid en strategische competenties
De Nederlandse economische- en veiligheidsbelangen zijn de afgelopen 
jaren toenemend blootgesteld aan een verscheidenheid van (statelijke) 
dreigingen. Hierbij gaat het met name om ongewenste kennis- en 
technologieoverdracht en strategische afhankelijkheden. Door de unieke 
hoogwaardige kennispositie die Nederland bezit op het gebied van onder 
andere halfgeleiders, kwantumtechnologie en lucht- en ruimtevaart blijft 
Nederland voor andere landen een interessant doelwit voor spionage en 
heimelijke overnames. Veel van deze hoogwaardige kennis en technologie 
zijn dual-use inzetbaar. Het weglekken van deze gevoelige kennis en 
technologie naar niet-bondgenoten vormt een risico voor de nationale 
veiligheid en de slagkracht van de Nederlandse krijgsmacht in het 
bijzonder. 
De Nederlandse industrie is voor een aanzienlijk deel aangewezen 
op leveranciers uit derde landen. Dit kan risicovolle strategische 
afhankelijkheden met zich meebrengen. Een voorbeeld hiervan is de 
manier waarop Rusland de Europese energieafhankelijkheid gebruikt 
als (politiek) drukmiddel in de oorlog in Oekraïne. Ook kunnen bepaalde 
afhankelijkheden binnen de Nederlandse vitale infrastructuur een risico 
vormen voor de Nederlandse economische veiligheidsbelangen. Hoewel 
op dit moment nog geen daadwerkelijke sabotage van Nederlandse vitale 
infrastructuur heeft plaatsgevonden, is wel geconstateerd dat statelijke 
actoren actief zijn met het in kaart brengen van vitale processen. Een 
voorbeeld hiervan zijn de onderzeekabels en pijpleidingen die onderdeel 
uitmaken van onderzeese infrastructuur in het Nederlandse deel van de 
Noordzee. 
In 2023 intensiveerden de MIVD en de AIVD de samenwerking op het 
gebied van economische veiligheid. De MIVD en de AIVD dragen 
vanuit de wettelijke taken bij aan het beschermen van de Nederlandse 
overheid, krijgsmacht, (defensie)industrie, vitale infrastructuur en 
kennisinstellingen tegen dreigingen die een risico vormen voor de 
23 De MIVD heeft zitting in de back-office van het Loket Kennisveilgheid.
Militaire Inlichtingen- en Veiligheidsdienst
 26 
Nederlandse economische- en veiligheidsbelangen. De diensten hebben 
daarbij als doel het handelend vermogen van de Nederlandse overheid, 
krijgsmacht, (defensie)industrie, vitale infrastructuur en kennisin-
stellingen tegen spionage, ongewenste strategische afhankelijkheden en 
ongewenste kennis- en technologieoverdracht (van dual-use goederen) te 
vergroten.
Het kabinet heeft in 2023 verschillende maatregelen in gang gezet om 
de dreigingen tegen de economische veiligheid van Nederland tegen te 
gaan. De diensten hebben in 2023 in dat kader een bijdrage geleverd aan 
onder andere de Nationale Technologiestrategie, het Ondernemersloket 
Economische Veiligheid, de wet Veiligheidstoets Investeringen, Fusies en 
Overnames en het wetsvoorstel ‘Screening Kennisveiligheid'23 van het 
ministerie van Onderwijs, Cultuur en Wetenschap (OCW).
Industrieveiligheid 
Defensie is afhankelijk van een stabiele basis van kennisinstellingen en 
bedrijven die ervoor zorgen dat Defensie de juiste kennis, technologie 
en capaciteiten in huis heeft, om invulling te geven aan haar drie 
hoofdtaken.24 De ontwikkelingen in de geopolitieke situatie hebben 
gezorgd voor een extra impuls voor Defensie en daarmee de Nederlandse 
defensie-industrie. 
Bedrijven die de uitvoering op zich nemen van gerubriceerde of 
vitale defensieopdrachten, zijn gehouden aan de regeling Algemene 
Beveiligingseisen voor Defensieopdrachten (ABDO). De MIVD toetst bij 
deze bedrijven of de, in de ABDO gestelde, beveiligingseisen op orde zijn, 
voordat zij mogen starten met een gerubriceerde opdracht voor Defensie. 
Als de beveiliging voldoet aan de eisen, wordt een ABDO-autorisatie 
afgegeven voor die specifieke opdracht.
In 2023 is, net als in voorgaande jaren, een toename zichtbaar van het 
aantal afgegeven ABDO autorisaties voor bedrijven dat door verwervende 
instanties binnen Defensie, bedrijven, en buitenlandse partners worden 
aangevraagd. Om tot een autorisatie te komen begeleidt de MIVD de 
uitvoering van veiligheidsbevorderende maatregelen en houdt toezicht 
bij defensieorderbedrijven gedurende de looptijd van opdrachten ter 
beveiliging van gerubriceerde informatie en te beschermen belangen. 
Toezicht door de MIVD bij defensieorderbedrijven op de naleving van 
de beveiligingseisen wordt gedaan door het uitvoeren van audits en 
inspecties. 
Gedurende de looptijd van de opdrachten onderhoudt de MIVD de 
relaties met de bedrijven waar deze opdrachten worden uitgevoerd. 
Bij nieuwe dreiging richting de defensie-industrie informeert de MIVD 
deze bedrijven en adviseert over additioneel te nemen maatregelen. 
Daarnaast houdt de MIVD nauw contact met de bedrijven wanneer er 
onverhoopt een incident optreedt en er mogelijk een gerubriceerde 
defensieopdracht geraakt is. De MIVD werkt daarbij samen met onder 
andere de AIVD, het Ministerie van Economische Zaken en Klimaat en  
het Nationaal Cyber Security Centrum (NCSC).
Internationaal heeft de MIVD haar positie als Designated Security 
Authority (DSA)25 versterkt, met een focus op de mogelijkheden 
en onmogelijkheden binnen de (inter)nationale keten. Hierbij is 
rekening gehouden met de huidige geopolitieke ontwikkelingen, het 
dreigingsbeeld en de technologische vooruitgang. Hiermee heeft de 
MIVD de (inter)nationale positie van de Nederlandse defensie-industrie 
versterkt en de internationale supply chain veiliger en weerbaarder 
gemaakt. 
In 2023 is de MIVD, in samenwerking met de AIVD, gestart met de 
transitie van de ABDO naar de ABRO, de Algemene Beveiligingseisen 
voor Rijksoverheidsopdrachten. Vanuit een gezamenlijke unit zullen 
de MIVD en de AIVD industrieveiligheid vanuit een gemeenschappelijk 
eisenkader gaan uitvoeren voor de hele Rijksoverheid, het Ministerie 
van Defensie en de Nationale Politie. 2024 zal in het teken staan van het 
24 Drie hoofdtaken van Defensie: Beschermen van het eigen grondgebied en dat van bondgenoten; bevorderen van de (internationale) rechtsorde en stabiliteit; 
ondersteunen van civiele autoriteiten en leveren van bijstand bij rampen en crises.
25 DSA: Toezichthouder op de beveiliging van internationale gerubriceerde informatie. 
Militaire Inlichtingen- en Veiligheidsdienst 27
oprichten van een Joint Unit Industrieveiligheid en het verder ontwikkelen 
van het nieuwe eisenkader.
Veiligheidsonderzoeken
Met de gezamenlijke Unit Veiligheidsonderzoeken (UVO) geven de MIVD 
en de AIVD uitvoering aan de taken op het gebied van de aanwijzing van 
vertrouwensfuncties en de uitvoering van veiligheidsonderzoeken als 
bedoeld in de Wet op de inlichtingen- en veiligheidsdiensten 2017 (Wiv 
2017) en de Wet veiligheidsonderzoeken (Wvo). 
De UVO doet veiligheidsonderzoeken naar (kandidaat-)vertrouwensfunc-
tionarissen. Deze personen hebben door hun werkzaamheden toegang 
tot gerubriceerde informatie, of zijn in een positie waarin zij de nationale 
veiligheid kunnen schaden. Bijvoorbeeld bij de Rijksoverheid, Defensie, de 
burgerluchtvaart en bedrijven die aan vitale processen werken. Afhankelijk 
van de aard van de vertrouwensfunctie, die is gebaseerd op de mogelijke 
schade die de (aspirant) vertrouwensfunctionaris kan aanrichten aan de 
nationale veiligheid, wordt de diepgang van het veiligheidsonderzoek 
bepaald: A-, B-, of C-onderzoek. Een A-onderzoek is het meest diepgaand 
en wordt slechts ingesteld voor de meest kwetsbare vertrouwensfuncties. 
Een C-onderzoek is het minst diepgaande onderzoek. Na een positief 
afgerond onderzoek krijgt de kandidaat een Verklaring van Geen Bezwaar 
(VGB). 
In 2023 heeft de UVO (inclusief mandaathouders26) in totaal 85.622 
veiligheidsonderzoeken uitgevoerd en een beslissing genomen over het 
al dan niet verlenen van een VGB. Ten opzichte van het jaar 2022 betekent 
dit een volumetoename van 20,0% (t.o.v. 71.343 in 2022). De wettelijke 
termijn voor het veiligheidsonderzoek is acht weken (56 dagen). De UVO 
(incl. mandaathouders) heeft in 2023 86,6% van de gevallen besluiten 
genomen binnen de wettelijke termijn van acht weken. Het streven van 
90% binnen acht weken is hiermee niet behaald27. Dit onder meer als 
gevolg van onverwachte groei van aanvragen en beperkte mogelijkheid 
van de UVO om snel capaciteit op te schalen. Van het totale aantal 
onderzoeken in 2023 zijn 41.548 onderzoeken uitgevoerd door de UVO 
zelf (19.671 door de AIVD en 21.877 door de MIVD) en 44.074 door de 
mandaathouders. 
Deze groei is vooral te verklaren door de hogere instroom van personeel 
met name in de burgerluchtvaart en bij Defensie, en de algehele groei 
van het aantal vertrouwensfuncties. Daarnaast is de complexiteit 
van het veiligheidsonderzoek toegenomen, mede als gevolg van het 
buitenlandbeleid dat in 2021 is ingevoerd (Beleidsregel veiligheidson-
derzoeken 2021) dat in circa tien procent van de onderzoeken een rol 
speelt.
Om in 2024 weer te voldoen aan de norm, heeft de UVO drie belangrijke 
maatregelen genomen: In de eerste plaats zet het doorlopend in op het 
vergroten van de capaciteit door werving en behoud van personeel. 
Ten tweede worden de afspraken met inzenders verduidelijkt om 
meer grip te krijgen op vraag en aanbod. In de derde plaats streeft de 
UVO naar een optimaal en uniform werkproces door het programma 
Modernisering Veiligheidsonderzoeken. Dit programma moet de MIVD 
en de AIVD in staat stellen adequaat te reageren op de reeds verwachte 
toenemende vraag naar veiligheidsonderzoeken, vooral door verregaande 
automatisering waardoor schaarse menselijke capaciteit kan worden 
ingezet voor complexe dossiers.
De unit is al langer bezig de werkprocessen te verbeteren om ook op de 
lange termijn de toenemende vraag naar veiligheidsonderzoeken aan te 
kunnen. In 2023 is daarom de elektronische Opgave Personele Gegevens 
(eOPG) uitgebreid. In 2023 heeft de UVO 66 procent van de aanvragen via 
eOPG ontvangen. Dankzij geautomatiseerde onderdelen en aangepaste 
processen kan de VGB-aanvraag sneller worden behandeld.
26 Maandaathouders uitvoering Veiligheidsonderzoeken: Nationale Politie en de Koninklijke Marechaussee 25 DSA: Toezichthouder op de beveiliging van internationale gerubriceerde informatie.
27 De minister van Defensie en de minister van BZK hebben de Tweede Kamer, via een Kamerbrief, op 19 december geïnformeerd over het niet voldoen aan de norm.
Militaire Inlichtingen- en Veiligheidsdienst
 28 
In het derde kwartaal van 2023 is Defensie aangesloten op automatisch 
alerteren (AA). Een systeem dat de UVO op de hoogte brengt als 
er bij een vertrouwensfunctionaris wijzigingen zijn in het Justitieel 
Documentatiesysteem, of als er nieuwe inlichtingeninformatie is over 
hem of haar die kan leiden tot intrekken van de VGB. Zo nodig doet de 
UVO dan een nieuw onderzoek. Met de aansluiting van Defensie is naar 
schatting inmiddels 85 procent van alle vertrouwensfunctionarissen
aangesloten op AA. 
In het vierde kwartaal van 2023 is begonnen met het geautomatiseerd 
opvragen bij externe instanties (o.a. Dienst Justitiële Inrichtingen (DJI)) 
van informatie die relevant is voor een VGB-onderzoek. De personele 
capaciteit die hiermee in de toekomst vrijkomt, wordt ingezet op 
complexere onderzoeken.
Herziening Wet veiligheidsonderzoeken (Wvo)
Deze wetswijziging draagt bij aan een toekomstbestendig veiligheids-
onderzoek, bijvoorbeeld door het invoeren van een register voor 
vertrouwensfunctionarissen en van een locatiegebonden VGB voor de 
burgerluchtvaart en de vracht- en toeleveringsketen. Het wetsvoorstel 
ondersteunt de diensten bij het voldoen aan hun wettelijke verplichtingen 
met betrekking tot de doorlooptijden van veiligheidsonderzoeken. 
De afdeling advisering van de Raad van State heeft in november 2023
 advies uitgebracht over het wijzigingsvoorstel van de Wet veiligheids-
onderzoeken. Het advies wordt verwerkt in het wetsvoorstel, dat in 2024 
aan de Tweede Kamer ter behandeling wordt aangeboden. 
Militaire Inlichtingen- en Veiligheidsdienst 29
Militaire Inlichtingen- en Veiligheidsdienst
 30 
VERANTWOORDELIJK NAAR POLITIEK EN SAMENLEVING
2
De MIVD is verankerd in de democratische rechtsstaat. Om zo goed 
mogelijk zicht te krijgen op de intenties, capaciteiten en activiteiten van 
bepaalde landen, groeperingen en actoren die een (potentiële) dreiging 
kunnen vormen, heeft de MIVD de beschikking over verschillende 
bevoegdheden. De Wiv 2017 biedt de grondslag voor de inzet van die 
(bijzondere) bevoegdheden. De inmiddels aangenomen ‘tijdelijke wet 
cyberoperaties’ voor landen met een offensief cyberprogramma biedt 
een aanvulling op het wettelijk kader zoals in de Wiv 2017 is opgesteld 
en beoogt de meest urgente knelpunten op te lossen, vooruitlopend op 
een brede herziening van de Wiv 2017. De Tijdelijke wet is voor de dienst 
noodzakelijk in het licht van de toegenomen dreiging van landen met een 
offensief cyberprogramma. Politieke en maatschappelijke steun voor het 
werk van de MIVD en een breed gedragen vertrouwen in het verantwoord 
handelen van alle medewerkers zijn daarbij van essentieel belang. Waar 
mogelijk gaf de dienst in 2023 dan ook zo veel mogelijk openheid van 
zaken.
2.1	 Leiding en toezicht 
Bestuur en verantwoording
De MIVD valt onder directe verantwoordelijkheid van de secretaris-
generaal (SG) van het ministerie van Defensie. De minister van 
Defensie legt verantwoording af aan het parlement over het werk 
van de MIVD. Wanneer dat in de openbaarheid kan, gebeurt dit in de 
Vaste Kamercommissie Defensie. Wanneer dat achter gesloten deuren 
moet, legt de minister verantwoording af aan de Commissie voor de 
Inlichtingen- en Veiligheidsdiensten (CIVD). 
2.2	 Een werkende wet voor een open en vrije samenleving  
Algemeen
De Wet op de inlichtingen- en veiligheidsdiensten (Wiv 2017) beschrijft 
de taken en bevoegdheden van de MIVD en de AIVD. Al een aantal jaar 
is duidelijk dat de wet niet toereikend is voor de moderne operationele 
praktijk van de diensten.
De MIVD en de AIVD brachten in 2023 een verslag uit over het 
functioneren van de diensten (AIVD/MIVD 2018-2023). Het verslag is een 
vereiste van de Wiv 2017 en beschrijft hoe de diensten de afgelopen vijf 
jaar zijn omgegaan met de veranderde dreigingen tegen Nederland en het 
nieuwe wettelijk kader waarbinnen ze werken.
Tijdelijke wet
Een effectief wettelijk kader dat aansluit bij de operationele inlichtingen-
praktijk is essentieel voor de MIVD. In de uitvoering van de Wiv 2017 
is de wet in een aantal gevallen onvoldoende duidelijk gebleken. In 
de praktijk leidt deze onduidelijkheid tot knelpunten bij de uitvoering. 
Om de meest prangende knelpunten weg te nemen is eind 2022 de 
Tijdelijke wet onderzoeken AIVD en MIVD naar landen met een offensief 
cyberprogramma, bulkdatasets en overige specifieke voorzieningen naar 
de Tweede Kamer gestuurd. De Tijdelijke wet moet de diensten in staat 
stellen bestaande bevoegdheden effectiever en sneller in te zetten tegen 
cyberdreigingen. In oktober 2023 is het wetsvoorstel aangenomen door 
de Tweede Kamer, die op een nader te bepalen datum in 2024 in werking 
zal treden.
31
Militaire Inlichtingen- en Veiligheidsdienst
Met de nota van wijziging wordt beoogd een regeling te introduceren die 
de diensten de mogelijkheid biedt om jaarlijks de minister te verzoeken 
een bulkdataset, die met bijzondere bevoegdheden is verworven, langer 
te behouden. De CTIVD krijgt daarbij een bindende bevoegdheid om 
te oordelen over de rechtmatigheid van een eventuele verlenging. In 
de nota van wijziging wordt daarnaast een regeling voorgesteld voor 
een voorafgaand bindende toets door de Toetsingscommissie Inzet 
Bevoegdheden (TIB) op een door de minister verleende toestemming tot 
het real time verzamelen van verkeers- en locatiegegevens van personen 
waarnaar de dienst onderzoek verricht; de zogeheten ‘stomme tap’. Het 
voorstel voor een nota van wijziging op de Tijdelijke wet is ter advisering 
aan de Afdeling Advisering van de Raad van State voorgelegd. Bij brief 
van 21 december 2023 is de Tweede Kamer geïnformeerd dat de CTIVD 
heeft aangegeven dat zij het vooruitlopend op de inwerkingtreding van 
de Tijdelijke wet vanuit haar toezichthoudende taak onder voorwaarden 
aanvaardbaar acht om bulkdatasets waarvan de termijn dreigt te 
verlopen, reeds te verwerken in lijn met de bepalingen in de Tijdelijke wet. 
De MIVD heeft hier reeds tweemaal gebruik van gemaakt. De Kamer is 
hierover geïnformeerd28.
Wetswijziging 
De Tijdelijke wet laat de noodzaak tot een bredere wijziging van de 
Wiv 2017 onverlet. In september 2023 is een hoofdlijnennotitie brede 
herziening Wiv 2017 naar de Tweede Kamer gestuurd. Hierin wordt 
een eerste richting gegeven aan de brede herziening, zo worden 
aanpassingen van de wet naar aanleiding van de aanbevelingen van de 
Evaluatiecommissie WIV 2017 (ECW)29 uiteen gezet en verschillende opties 
gepresenteerd hoe toezicht in de toekomst effectiever georganiseerd kan 
worden.
De ECW concludeerde dat de Wiv 2017 onvoldoende aansluit op de 
technologische complexiteit en dynamiek van de operationele praktijk 
van de diensten. De Algemene Rekenkamer (AR) stelt dat de effectiviteit 
van de inlichtingendiensten onder druk staat door de effecten van de 
Onderzoeken van de diensten in het digitale domein hebben mede als 
doel het onderkennen van verborgen dreigingen. De diensten weten 
in zo’n geval dat er sprake is van een dreiging, maar nog niet precies 
hoe die dreiging zich manifesteert. Vaak komen deze dreigingen vanuit 
landen met een offensief cyberprogramma richting Nederland. Deze 
landen maken gebruik van veel verschillende onderdelen van de digitale 
infrastructuur en wisselen daar ook snel tussen. Om zicht te krijgen en 
te behouden op deze dreiging moeten de diensten daarom gelijktijdig 
verschillende soorten operaties starten en verschillende bevoegdheden 
inzetten. 
De Tijdelijke wet moet de diensten in staat stellen hun bestaande 
bevoegdheden doeltreffend in te zetten, met bijbehorende 
effectieve waarborgen, om zo het zicht op landen met een offensief 
cyberprogramma gericht tegen Nederland te herstellen of op te bouwen. 
Bij de totstandkoming van de Tijdelijke wet is doorlopend aandacht 
geweest voor de uitvoerbaarheid.
Nota van wijziging op de tijdelijke wet t.b.v. bulkdatasets
Evenals in 2022 moesten de diensten bulkdatasets vernietigen terwijl 
deze nog operationele waarde hadden. Het staat niet ter discussie, 
ook niet voor de CTIVD, dat het gebruik van bulkdatasets door de AIVD 
en MIVD noodzakelijk is. Bulkdatasets stellen de AIVD en de MIVD in 
staat om bredere patronen en netwerken te onderkennen en daardoor 
nieuwe dreigingen in beeld te krijgen. Het oordeel van de afdeling 
klachtbehandeling van de CTIVD is vooral een bevestiging dat het huidige 
wettelijke kader van de Wiv 2017 onvoldoende ruimte laat voor een 
passende omgang met bulkdatasets door de AIVD en MIVD. In september 
2023 is daarom een aanvulling op de Tijdelijke wet aangaande regeling 
betreffende bulkdata middels een nota van wijziging aan de Tweede 
kamer aangeboden. Deze nota van wijziging maakt inmiddels integraal 
deel uit van het wetsvoorstel dat de Eerste Kamer op 12 maart 2024 heeft 
aangenomen.
28 Betreft kamerstuk: Kamerstukken 36 263, nr. 37 en 36 263, nr. 38.
29 Kamerstukken 34 588, nr. 88.
Militaire Inlichtingen- en Veiligheidsdienst
 32 
Klachtbehandeling. Deze laatste afdeling behandelt klachten over de MIVD 
en de AIVD en meldingen van een vermoeden van een misstand bij de MIVD 
of de AIVD.
De CTIVD trok in 2023 conclusies over hoe de MIVD en de AIVD omgaan 
met zogeheten kabelinterceptie: het onderzoeken van het dataverkeer dat 
door een specifieke internetkabel stroomt. De CTIVD hield in 2021 en 2022 
verscherpt toezicht op die interceptie, omdat het toen om een relatief nieuwe 
bevoegdheid ging. Op 23 januari 2024 bood de CTIVD de uitkomsten van het 
onderzoek aan, aan de Eerste en Tweede Kamer. Volgens de CTIVD hebben 
de diensten laten zien dat zij de verzamelde gegevens in de eerste fase van 
het onderzoek behoorlijk en zorgvuldig kunnen verwerken. Ook oordeelt de 
toezichthouder dat de compliance zodanig op orde is dat de diensten klaar 
zijn voor uitbreiding van kabelinterceptie. De diensten moeten volgens de 
CTIVD wel nog meer inspanningen leveren voor de verdere verwerking van 
gegevens. De MIVD en de AIVD hebben daar het afgelopen jaar significante 
stappen in gezet. Parallel aan de uitbreiding van kabelinterceptie werken de 
diensten voortdurend aan het verder verbeteren van de processen.
De pilot inzake een afwegingskader waarmee aanschaf en inzet van tooling 
voor het verwerven van data kan worden beoordeeld, als gevolg van rapport 
72 van de afdeling Toezicht van de CTIVD is in 2023 afgerond. De ministers 
van Binnenlandse Zaken en Koninkrijksrelaties en Defensie hebben de 
Tweede Kamer per brief van 24 oktober 2023 geïnformeerd over de 
uitkomsten ervan.30 
De MIVD en de CTIVD hebben in 2023 op verschillende momenten op 
constructieve wijze contact gehad over de totstandkoming en implementatie 
van de Tijdelijke wet, erop gericht om de CTIVD zo goed mogelijk te 
faciliteren bij de uitvoering van haar toezichtstaak.
Algemene Rekenkamer en de Auditdienst Rijk
Het handelen van de dienst wordt op verschillende manieren onafhankelijk 
gecontroleerd. Onder meer door instanties als de Algemene Rekenkamer 
wet op de operationele slagkracht. Hierdoor kunnen de diensten hun 
wettelijke bevoegdheden onvoldoende effectief inzetten om dreigingen, 
met name in het cyberdomein, te onderkennen. De ECW en de AR hebben 
in hun rapporten aanbevelingen gedaan. Deze aanbevelingen worden 
meegenomen in de brede herziening van de Wiv 2017.
Toezicht 
De Toetsingscommissie Inzet Bevoegdheden
De Toetsingscommissie Inzet Bevoegdheden (TIB) toetst bij de inzet 
van een aantal bijzondere bevoegdheden, nadat de minister daarvoor 
toestemming heeft verleend, of die toestemming rechtmatig is verleend. 
Het oordeel van de TIB is bindend. Indien de TIB van oordeel is dat de 
toestemming niet rechtmatig is verleend, kan een nieuw aangepast 
verzoek aan de minister en, na toestemming van de minister, opnieuw aan 
de TIB worden voorgelegd. Of dit wordt gedaan en wanneer, is afhankelijk 
van de onderbouwing van het oordeel van de TIB en de noodzaak van een 
inzet.
In 2023 is 6,1% van de bijzondere bevoegdheden die zijn beoordeeld 
door de TIB niet rechtmatig bevonden. In het onrechtmatigheidsoordeel 
van de TIB komt geregeld naar voren dat de noodzaak van de inzet 
ontbreken zou. Daarnaast zijn er juridische verschillen van inzicht met 
de TIB op wezenlijke gebieden zoals hack- en kabelbevoegdheid. Met de 
inmiddels aangenomen Tijdelijke wet wordt een belangrijk deel van deze 
onderwerpen verduidelijkt, opdat over de bedoeling van de wetgeving 
geen twijfel kan ontstaan. In het afgelopen jaar is de zelfstandige 
leesbaarheid van de toestemmingsverzoeken, die mede door de steeds 
grotere mate van technische en operationele details onder druk stond, 
verder verbeterd. 
De Commissie van Toezicht op de Inlichtingen- en Veiligheidsdiensten (CTIVD)
De CTIVD is een onafhankelijke commissie die de rechtmatige uitvoering 
van de Wiv 2017 door de MIVD en de AIVD beoordeelt. De commissie 
bestaat uit twee afdelingen; de afdeling Toezicht en de afdeling 
30 Betreft Kamerstuk 29 924, nr. 254.
Militaire Inlichtingen- en Veiligheidsdienst 33
Compliance- en risicomanagement is een fenomeen binnen de dienst 
dat sinds 2019 gestaag is ingevoerd, maar nog niet bij iedereen bekend 
is. Ook de hoge instroom van nieuw personeel betekent dat er continue 
aandacht moet zijn voor het creëren van bewustzijn bij medewerkers en 
leidinggevenden. De al bestaande instrumenten hiervoor zullen in 2024 
daarom worden geïntensiveerd en uitgewerkt.
(AR) en de Auditdienst Rijk (ADR). De bevindingen van de AR en de ADR 
worden o.a. gedeeld met de CIVD.
Compliance- en risicomanagement
De Wiv 2017 stelt hoge eisen aan de manier waarop de MIVD op integere 
wijze haar gegevens verwerft en verwerkt. Dit is de zogeheten zorgplicht. 
Op de naleving hiervan moet worden toegezien en verantwoording 
kunnen worden afgelegd. Dit vergroot de transparantie en draagt bij 
aan het maatschappelijk vertrouwen. Het hele systeem van naleving, 
toezicht en verantwoording wordt ook wel het compliancestelsel 
genoemd. Een goed werkend compliancestelsel faciliteert bovendien de 
CTIVD in het uitvoeren van dynamisch (systeem)toezicht. De MIVD werkt 
samen met de AIVD aan een gemeenschappelijk compliancestelsel voor 
beide diensten. De diensten werken immers beiden volgens dezelfde 
wet en hebben dezelfde toezichthouder. 
Het jaar 2023 stond voor een belangrijk deel in het teken van uitbreiding 
en versterking van de compliance- en risicofunctie van de dienst. Er is 
nieuw personeel aangetrokken en ingewerkt. Dit zal ook in het komende 
jaar nog plaatsvinden. Daardoor is het mogelijk om compliance- en 
risicomanagement beter te integreren in de dagelijkse werkprocessen 
van de dienst.
Een belangrijk onderdeel van het compliant werken is het kunnen 
onderkennen van en handelen naar situaties van non-compliance. In 
2023 is de MIVD gestart met het afhandelen van deze meldingen volgens 
een vaste procedure. Dit leidt tot een hogere meldingsbereidheid 
bij medewerkers, omdat zij ervaren dat een melding sneller wordt 
opgevolgd en leidt tot een verbetering van de werksituatie. In 2024 zal 
de procedure worden verbeterd en aangevuld, om sneller te kunnen 
acteren op meldingen. Ook dient de procedure nog beter aan te sluiten 
op de afspraken die zijn gemaakt met de toezichthouder CTIVD in het in 
2022 overeengekomen incidentenprotocol.
Militaire Inlichtingen- en Veiligheidsdienst
 34 
Militaire Inlichtingen- en Veiligheidsdienst 35
Militaire Inlichtingen- en Veiligheidsdienst
 36 
EEN ORGANISATIE IN BEWEGING
3
Er wordt, in het belang van Nederland en het koninkrijk, veel van de 
MIVD verwacht. De MIVD wil als excellent intelligence & security provider niet 
dat bewindspersonen, commandanten en eenheden worden verrast in 
een wereld die complexer en helaas ook minder veilig wordt. Een wereld 
waarin het vermogen van de MIVD en de AIVD om grote hoeveelheden 
data te verwerken steeds bepalender wordt.
3.1	 Veranderen en groeien
  
Organisatieverandering 
Ook in 2023 was de MIVD een organisatie in beweging. De MIVD werkt 
middels verschillende reorganisatiesporen verder aan de optimalisering 
van de Dienst. Hiermee kan de uitbreiding van de MIVD, ten gevolge van 
de toekenning van aanvullende budgetten geaccommodeerd worden. 
Dit maakt het mogelijk om structureel te investeren in de toekomst- 
bestendigheid van de organisatie waarbij flexibiliteit behouden wordt. 
We blijven hierbij ook vooruit kijken om strategische prioritering en 
uitvoering op het gebied van data en IV op een zodanige wijze in te richten 
dat er invulling gegeven kan worden aan een data gedreven toekomst 
voor beide diensten.  
De mens centraal in een groeiende dienst
Een goede ondersteuning op het gebied van Human Resources (HR) 
is essentieel voor de invulling van de visie van de dienst als ‘excellent 
intelligence & security provider’, ‘team of teams’ en ‘great place to work’. In 2023 
is de HR capaciteit verder versterkt voor de ondersteuning bij de invulling 
van de groei en ambitie van de dienst, waarbij sprake is van zowel een 
kwalitatieve als kwantitatieve groeiopgave en meer data gedreven 
werken. Verbetering van de werving en selectieprocedure en het gericht 
en proactief benaderen van de arbeidsmarkt heeft positief effect gehad 
op de vullingsgraad. Dit met name op het gebied van de werving van 
schaarse IT-expertise. Hierbij wordt de samenwerking met zowel de rest 
van Defensie als de AIVD opgezocht. 
Het vullen van militaire functies bij de MIVD blijft lastig, dit in relatie met 
de algemene vullingsgraad van militaire functies defensiebreed. De MIVD 
overlegt met de Operationele Commando’s (OPCO’s) van de krijgsmacht 
om daar verbetering in te krijgen. 
Ter ondersteuning van een ‘great place to work’ heeft de MIVD ook 
expliciete aandacht voor de ontwikkeling en innovatie binnen het 
HR-domein. Zo wordt er op alle niveaus binnen de MIVD intensief 
geïnvesteerd op leiderschap. Ook de aandachtsgebieden Strategische 
Personeelsplanning en inzet op Strategisch Talentmanagement zijn in 
2023 nog meer tot wasdom gekomen. Daarnaast is er aandacht voor 
zowel persoonlijke als teamontwikkeling in zowel de vorm van trainen en 
opleiden als in team- en individuele coaching.
Innovatie
De MIVD heeft in 2023 verder ingezet op innovatie. Eind 2021 is de 
Innovatie Agenda vastgesteld. De Innovatie Agenda geeft inhoudelijke 
focus aan de innovatie inspanning voor de MIVD en beschrijft de 
randvoorwaarden die ingericht moeten worden om de innovatiefunctie 
van de dienst te versterken in de vorm van sleutelinterventies. 2023 heeft 
in het teken gestaan van het creëren van de juiste randvoorwaarden om 
37
Militaire Inlichtingen- en Veiligheidsdienst
binnen de organisatie innovatief vermogen te ontwikkelen. In 2023 is 
door de MIVD veel geïnvesteerd in de partnerschappen met de Defensie 
Innovatiegemeenschap en TNO. In 2023 heeft de MIVD onder andere 
verschillende externe proposities behandeld waaruit enkele innovatie-
trajecten zijn voortgekomen.
In 2023 is ook gewerkt aan het aanwenden van extra capaciteit voor 
de dienst om innovaties uit te voeren. Met de introductie van een 
Innovatie Makelaar beschikken de afdelingen voor het eerst over dedicated 
medewerkers wiens taak het is innovatie te bespoedigen. De verwachting 
is dat hierdoor in 2024 het aantal innovatietrajecten vanuit de afdelingen 
significant zal stijgen.
Multidomein- en Informatie gestuurd optreden
De veranderende aard van oorlogvoeren en de snel toenemende 
digitalisering en technologische mogelijkheden noodzaken Defensie 
tot het ontwikkelen van nieuwe manieren van optreden, gereedstellen, 
ondersteunen en besturen. De twee uitgangspunten voor deze 
transformatie zijn Multidomein Optreden (MDO)31 en Informatie Gestuurd 
Optreden (IGO)32. Door het doorvoeren van MDO en IGO toepassingen 
bouwt de MIVD aan het fundament om zich te ontwikkelen tot een 
excellent intel provider voor de krijgsmacht, bestuurders, politici en andere 
relevante (overheids) organisaties en instellingen op het gebied van 
slimme dataverwerking, verrijking, correlatie, analyse en verspreiding van 
data, informatie en inlichtingen. Dit om (on)gekende dreigingen tijdig te 
signaleren en de juiste handelingsopties te bieden. Op deze manier kan de 
MIVD in het operationeel tempo relevante informatie en inlichtingen op 
het juiste niveau beschikbaar stellen. 
Infrastructuur, werkplekken en goede, veilige werkomstandigheden 
Voor de AIVD en de MIVD is het uitgangspunt samenwerken en 
samenwonen op verschillende locaties (Zoetermeer, Leidschendam en de 
Frederikkazerne in Den Haag) om de nationale veiligheid te beschermen. 
In de huidige bestaande panden die door de diensten in gebruik zijn, 
wordt reeds intensief samengewerkt door verschillende gezamenlijke 
organisatieonderdelen. 
Eind 2023 hebben de secretarissen-generaal van het ministerie van 
Binnenlandse Zaken en Koninkrijksrelaties en Defensie gezamenlijk 
besloten om het zogeheten programma ‘Samenwonen AIVD-MIVD’ 
(SAM) op de Frederikkazerne in Den Haag te stoppen, aangezien uit de 
uitwerking van het voorlopig ontwerp is gebleken dat niet kan worden 
voldaan aan de gestelde randvoorwaarden ten aanzien van kwaliteit, 
tijd en geld. Er zou sprake zijn van een verwachte overschrijding van 
de investeringskosten. Deze hogere investeringskosten zijn met name 
het gevolg van duurdere grondstoffen, de complexiteit van het project, 
de eisen aan de beveiliging en de afwezigheid van marktwerking bij de 
gunning.
Ook met aanpassingen kan deze verwachte overschrijding niet binnen 
het vooraf gestelde financiële kader worden teruggebracht. De komende 
periode zal worden bekeken hoe de toekomstbestendige huisvestings-
behoefte op de locatie Frederikkazerne zijn beslag zal krijgen. De 
ambitie, de ideeën en de plannen om de samenwerking tussen beide 
diensten te versterken staat nog steeds overeind en blijft leidend. Het 
vervolgtraject voor de FRK zal vanzelfsprekend voortborduren op de tot 
nu toe opgedane kennis en ervaring ten gunste van de verdere voortgang 
daarvan. 
Begin 2023 is door het Rijksvastgoedbedrijf een pand in Leidschendam ter 
beschikking gesteld aan de AIVD en MIVD. Het streven is om dit pand eind 
2027 in gebruik te nemen voor gezamenlijke huisvesting. Om de groei van 
de MIVD te faciliteren komen er ook werkplekken beschikbaar in het TNO 
gebouw op de Waalsdorperweg te Den Haag. Het afgelopen jaar stond op 
het gebied van huisvesting tevens in het teken van benodigde renovaties, 
zowel in Den Haag als op de verschillende buitenlocaties van de dienst.
31 MDO: het gelijktijdig, gesynchroniseerd bereiken van meerdere effecten in meerdere domeinen (Land, zee, lucht, ruimte en cyber).
32 IGO: In staat zijn sneller de juiste informatie te verzamelen, analyseren teneinde de situatie beter te begrijpen, zodat snellere en betere besluiten genomen kunnen worden om met de 
beschikbare middelen de gewenste effecten te bereiken.
Militaire Inlichtingen- en Veiligheidsdienst
 38 
3.2	 Een datagedreven inlichtingendienst 
Om ook in de toekomst relevant te blijven is het nodig de transformatie 
naar een datagedreven dienst steeds meer inhoud en vorm te geven. 
De MIVD werkt continue aan vernieuwing van IT, technologie en het 
verbeteren van processen. Daarnaast is het investeren in het benodigde 
maar schaarse menselijke kapitaal noodzakelijk. Het inlichtingenproces 
is in hoge mate afhankelijk van het snel en doelgericht verwerken van 
grote hoeveelheden data en de hard- en software die medewerkers 
in staat stelt dit te doen. Continue verbetering van de informatie-
technologie voor verwerving, opslag, processing, bewerking, analyse 
en verspreiding is daarom een voorwaarde voor een succesvol 
opererende inlichtingen- en veiligheidsdienst.
Naast het bieden van continuïteit van de huidige toepassingen 
investeert de dienst in programma’s en projecten die het datagedreven 
werken mogelijk maken en de kwaliteit van de informatiehuishouding 
verhogen. De MIVD is in ontwikkeling om tot een datagedreven dienst 
te komen. Kennis en kunde op het gebied van IT, applicaties, data, 
informatiehuishouding en kaders en architectuur is bijeen gebracht 
om beter inhoud en vorm te kunnen geven aan prioritering en sturing, 
samenwerking met de AIVD en besturing passend bij het inlichtingen-
proces van de toekomst.
3.3	 Samenwerking 
De MIVD voorziet Defensie, bestuurders, politici, bedrijven en andere 
relevante (overheids) organisaties en instellingen gevraagd en 
ongevraagd van informatie, zodat zij tijdig maatregelen kunnen nemen. 
De MIVD heeft een belangrijke rol te vervullen bij het versterken van 
de weerbaarheid en veiligheid van Defensie en de technologische 
industriële basis van Defensie, Nederland en onze partners. 
Samenwerking met nationale en internationale ketenpartners en 
instanties krijgt een steeds belangrijkere plaats bij het werk van
de dienst.
Defensie en de MIVD
In 2023 heeft de MIVD zich ingezet om de slagvaardigheid van het 
Nederlandse Inlichtingen- en Veiligheidssysteem (I&V-systeem) 
verder te verbeteren door de samenwerking met de krijgsmacht te 
intensiveren. Dit krijgt vorm zowel bij inlichtingenteams, als in het 
beleidsdomein. Een sterk en integraal I&V-systeem, waarin processen 
op elkaar zijn afgestemd en kennis en ervaring wordt gedeeld, is nodig 
om de krijgsmacht tijdig van bruikbare I&V-diensten te kunnen voorzien. 
Niet alleen in vredestijd of in tijden van oplopende spanning, maar 
ook in oorlogsomstandigheden. De noodzaak daartoe die was er altijd 
al, maar heeft in 2023 een impuls gekregen vanwege de voortdurende 
verslechtering van de internationale veiligheidssituatie. En dat vraagt 
om het opnieuw doordenken van de weerbaarheid van de MIVD, de 
krijgsmacht en de samenleving.
Het nieuwe NATO Force Model vraagt om een gerichte inspanning 
van lidstaten om toe te werken naar grootschalige inzet met korte 
reactietermijnen. Dit betekent dat de gereedheid van alle Nederlandse 
krijgsmachtdelen omhoog zal moeten en een focus wordt aangebracht 
op het actuele dreigingsbeeld. Van de MIVD wordt daarom een grotere 
betrokkenheid gevraagd bij het plannings- en gereedstellingsproces van 
Defensie. 
De constructieve samenwerking binnen de krijgsmacht kreeg mede 
door toedoen van de MIVD in 2023 o.a. gestalte door deel te nemen 
aan Defensie brede conceptontwikkeling, de inrichting van een 
IGO-programma, door workshops te organiseren voor nieuw geplaatst 
I&V-personeel van de krijgsmacht en door tijdelijk bij de MIVD geplaatst 
krijgsmacht personeel. De expertise van de krijgsmacht is, ook in 2023, 
nodig gebleken om snel te kunnen opschalen als de actualiteit daarom vroeg. 
Militaire Inlichtingen- en Veiligheidsdienst 39
De intensivering van de samenwerking tussen de MIVD en andere 
afdelingen van de krijgsmacht draagt bij aan het optimaal kunnen benutten 
van inlichtingencapaciteiten van zowel de MIVD als van eenheden van de 
krijgsmacht. Samenwerking bij de inzet van het MQ-9 Reaper Squadron 
van de Koninklijke Luchtmacht is hiervan een voorbeeld, hier werd in 
2023 een vervolg aan gegeven. Dat geldt ook voor samenwerking met 
joint organisatiedelen zoals het Defensie Cyber Commando (DCC), Special 
Operations Command (SOCOM) en het Joint Intelligence, Surveillance, 
Target Acquisition & Reconnaissance Commando (JISTARC).
Samenwerking (buitenlandse) partnerdiensten 
Zoals eerder genoemd werkt de MIVD nauw samen met de AIVD. Om het 
huidige complexe en grensoverschrijdende dreigingsbeeld goed en tijdig 
in kaart te brengen, is samenwerking met (inter)nationale organisaties van 
cruciaal belang. De MIVD werkt ook samen met buitenlandse inlichtingen- 
en veiligheidsdiensten, bijvoorbeeld door informatie uit te wisselen, 
gezamenlijk onderzoek te doen en door te leren van elkaars ervaringen. 
Op deze manier verbeteren we onze informatiepositie, dragen we bij aan 
nationale en internationale veiligheid en doen we kennis op om te blijven 
innoveren. Buitenlandse partnerdiensten leveren daarmee een belangrijke 
bijdrage aan de taakuitvoering van de MIVD.
De mogelijkheden en de waarborgen voor het verstrekken van gegevens 
en andere vormen van samenwerking met buitenlandse diensten, staan 
beschreven in de Wiv 2017. Daarnaast worden voor iedere buitenlandse 
partnerdienst de kaders voor samenwerking uitgewerkt in 
de zogeheten wegingsnotities33.
Samenwerking met de EU
De MIVD heeft het afgelopen jaar de EU in toenemende mate ondersteund. 
In lijn met het in 2022 vastgestelde (meerjarig) Strategisch Kompas van de 
Europese Unie heeft de MIVD zich het afgelopen jaar gericht op intensievere 
EU-samenwerking op inlichtingengebied. Ook in 2023 onderstreepten 
de geopolitieke ontwikkelingen op het wereldtoneel, in het bijzonder 
aan de randen van Europa, het belang van deze samenwerking, ook 
voor Nederland. Daarbij heeft de MIVD het afgelopen jaar bijgedragen 
aan de rol van militaire inlichtingen binnen de EU. De MIVD heeft de 
EU het afgelopen jaar binnen de wettelijke kaders zoveel mogelijk 
ondersteund met inhoudelijke expertise en tijdige en kwalitatieve 
inlichtingenbijdragen.
Samenwerking met de NAVO
De MIVD onderschrijft het voortdurende belang van een gedegen, 
kwalitatieve en kwantitatieve inlichtingensamenwerking met en binnen 
de NAVO. De militaire alliantie van inmiddels tweeëndertig lidstaten zag 
in de afgelopen periode haar bestaansrecht uitdrukkelijk bevestigd. Waar 
mogelijk en binnen de wettelijke kaders ondersteunt de MIVD de NAVO 
inlichtingenorganisatie met tijdige en kwalitatieve inlichtingenbijdragen, 
kennis en personeel. Hiermee stelt de MIVD het bondgenootschap in staat 
te anticiperen op bestaande en snel opkomende en nieuwe dreigingen 
in een complexe multidimensionale wereld. Bovendien levert de MIVD 
belangrijke inlichtingenondersteuning in het kader van de NAVO-missies 
in Litouwen en Irak en aan eventueel militair optreden in het kader van de 
bondgenootschappelijke verdediging (art.5).
33 Criteria van de wegingsnotitie zijn: democractische inbedding, mensenrechten, professionaliteit, wettelijke bevoegdheden en gegevensbescherming.
Militaire Inlichtingen- en Veiligheidsdienst
 40 
Militaire Inlichtingen- en Veiligheidsdienst 41
Militaire Inlichtingen- en Veiligheidsdienst
 42 
KENGETALLEN 
4
Kengetallen Bureau Industrieveiligheid (BIV): 
Bedrijven
Bedrijven in portefeuille: 1840
•	 1.396 Nederlandse bedrijven
•	 444 buitenlandse bedrijven 
Autorisaties
Aanvraag autorisatie:
In 2023 zijn er in totaal 784 nieuwe autorisaties aangevraagd, waarvan:
•	 395 nieuwe autorisatieaanvragen door een Nederlandse opdrachtgever 	
	 (Defensie of bedrijf) voor een Nederlands bedrijf
•	 148 nieuwe autorisatieaanvragen door een Nederlandse opdrachtgever 	
	 (Defensie of bedrijf) voor een buitenlands bedrijf
•	 149 nieuwe autorisatieaanvragen door een buitenlandse opdrachtgever 	
	 (Defensie of bedrijf) voor een Nederlands bedrijf
•	 92 nieuwe autorisatieaanvragen niet in behandeling zijn genomen, 	
	 omdat het bedrijf niet aan de gestelde eisen van de kwaliteitstoets  
	 voor intake voldeed. 
Afhandeling autorisaties:
In 2023 zijn er in totaal 836 autorisaties afgehandeld, waarvan:
•	 492 afgegeven autorisaties, waarvan:
•	 - 80 autorisaties werden teruggetrokken door de opdrachtgever
•	 - 66 autorisaties zijn geweigerd
84 aan het buitenland afgegeven Facility Security Clearances (FSC’s)
114 door het buitenland afgegeven FSC’s.
Auditeren
In 2023 zijn er in totaal zes audits uitgevoerd bij zes verschillende bedrijven.
Meldingen en incidenten
Incidenten gemeld:	
	
172
Incidenten afgehandeld:	
	
162
Afhandeling aanvragen niet-Nederlanders op vertrouwensfuncties  
bij ABDO-opdrachten:
In 2023 zijn er in totaal 354 aanvragen voor Niet-Nederlands ingediend, 
waarvan:
Goedgekeurd:	
	
297	
Afgekeurd:	
	
41
Facility Security Clearances
Bij een eventuele gunning van een buitenlandse defensieorder aan een 
Nederlands bedrijf wordt gevraagd een Facility Security Clearance (FSC) 
af te geven. De MIVD onderhoudt contact met buitenlandse National en 
Designated Security Authorities (NSA/DSA) om de FSC’s aan te vragen en af 
te handelen.
Cijfers FSC:
Aan buitenland afgegeven FSC: 	
84
Door buitenland afgegeven FSC: 	 114
43
Militaire Inlichtingen- en Veiligheidsdienst
Requests for visit
De ABDO schrijft voor dat medewerkers van Defensie en bedrijven 
hun Request for Visit (RfV), voor Defensie gerelateerde reizen, 
moeten indienen bij Bureau Industrieveiligheid van de MIVD. 
Hiermee is het mogelijk om een vollediger beeld te krijgen van 
(trends in) reis- en reizigersgedrag van defensie-gerelateerde reizen.   
Rfv’s aantallen
Rfv – Industrie (bezoeken aan de industrie)
Uitgaande Rfv: 	
	
170
Inkomende Rfv: 	
	
760
Rfv – Defensie (bezoeken aan NL of buitenland Defensie)
Uitgaande RFV: 	
	
1.555
Inkomende RFV: 	
	
2.474
Kengetallen UVO  
De UVO rondde in 2023 gemiddeld 86,6 procent van de onderzoeken 
af binnen de wettelijke termijn van acht weken. Daarmee is de norm 
van 90 procent niet behaald. 
Van het totale aantal onderzoeken in 2023 zijn 41.548 onderzoeken 
uitgevoerd door de UVO zelf (19.671 door de AIVD en 21.877 door de 
MIVD) en 44.074 door de mandaathouders. 
Afhankelijk van de aard van de vertrouwensfunctie en de mogelijke 
schade die de (kandidaat-) vertrouwensfunctionaris aan de 
nationale veiligheid zou kunnen aanrichten, wordt een A-, B- of 
C-onderzoek ingesteld. Een A-onderzoek is het meest diepgaand en 
bedoeld voor de meest kwetsbare vertrouwensfuncties.
Militaire Inlichtingen- en Veiligheidsdienst
 44 
Militaire Inlichtingen- en Veiligheidsdienst 45
Kengetallen UVO (inclusief mandaathouders)
* Per 1 februari 2023 is, in goed overleg, het 
mandaathouderschap van de Nationale Politie 
beëindigd.
** De Nationale Politie en de KMar geven 
geen negatieve besluiten af. Bij twijfel bij een 
veiligheidsonderzoek op B-niveau dragen ze 
het onderzoek over aan de UVO. Eventuele 
negatieve besluiten worden dan meegerekend 
bij de negatieve besluiten van de AIVD. Dat 
verklaart de 0 hier.
Bezwaar en Beroep
Naar aanleiding van de besluiten tot weigering 
of intrekking van de VGB kunnen personen 
bezwaar aantekenen en/of in (hoger) 
beroep gaan. Onderstaand een overzicht 
van de afhandeling van bezwaar- en (hoger) 
beroepsprocedures naar aanleiding van 
besluiten veiligheidsonderzoeken.
Onderzoeken 	
   Positieve besluiten	
    Negatieve besluiten	
	        Totaal aantal besluiten 
A-niveau door UVO 	
	
5.769	
	
25	
	
5.794
B-niveau door UVO 	
	
20.371	
	
49	
	
20.420
B-niveau door UVO  	
	
8.547	
	
1.681	
	
10.228 
overgenomen van KMar 	
en Nationale Politie	
C-niveau door UVO 	
	
5.095	
	
11	
	
5.106
Totaal door UVO 	
	
39.782	
	
1.766	
	
41.548
	
	
B-niveau door KMar en  	
	
44.074	
	
0**	
	
44.074
Nationale Politie* 
 
Totaal aantal onderzoeken  	
	
83.856	
	
1.766	
	
85.622
2023
	
Ingediend  	
Afgedaan 	
Ongegrond	
Gegrond	
Niet-	
    Ingetrokken	   Afgewezen
	
in 2023	
 in 2022	
	
	
ontvankelijk
Bezwaren	
5	
4	
3	
1	
-	
-	
-
Beroepen	
2	
7	
6	
-	
1	
-	
-
Hoger beroep	
4	
1	
1	
-	
-	
-	
-
Voorlopige   
voorziening	
-	
-	
-	
-	
-	
-	
-
Totaal	
11	
12	
10	
1	
1	
-	
-
Militaire Inlichtingen- en Veiligheidsdienst
 46 
Samenleving en media
De MIVD geeft zo snel en volledig mogelijk antwoord op vragen van 
de samenleving en de pers, zonder geheime informatie vrij te geven. 
De MIVD ontving in 2023 ruim 2200 publieksvragen en meldingen 
rechtstreeks. In 2023 ontving de MIVD ruim 160 vragen van de media.  
De vragen waren zeer uiteenlopend van aard. 
Er is een spanningsveld tussen publieke rapportage en het werk van een 
inlichtingen- en veiligheidsdienst. Het actuele kennisniveau, de bronnen 
en de werkwijze mogen niet openbaar worden gemaakt. Dat beperkt 
de mate van openbaarheid. De MIVD gaat evenmin in op individuele 
rechtszaken die nog worden behandeld door een rechter, personeels-
vertrouwelijk zijn of de privacy van de betrokkene kunnen schaden. Bij 
overige vragen maakt de MIVD altijd een afweging of beantwoording van 
de publieks- of persvraag:  
•	 de werkwijze of het actueel kennisniveau van de MIVD kan prijsgeven; 
•	 in strijd is met de wettelijk bepaalde bronbescherming; 
•	 militaire operaties in gevaar kan brengen. 
Klachten en misstanden
Met een klacht over (vermeend) optreden van de MIVD kan een persoon 
zich richten tot de klachtcoördinator van de MIVD. Indien de indiener van 
een klacht zich niet kan vinden in de afhandeling van de klacht kan hij zich 
vervolgens wenden tot de CTIVD. In 2023 kwamen bij de MIVD 39 klachten 
binnen. Tussen de afdeling klachtbehandeling van de CTIVD en de MIVD 
vindt regelmatig constructief overleg plaats.
Er zijn geen meldingen binnengekomen over misstanden in 2023. 
Cijfers klachten
2023	
Klachten nog 	
Ingediend	
Ongegrond	
Gegrond	
Deels 	gegrond	
Ingetroken	
Niet in behandeling	
Klachten nog in
	
in behandeling 	
in 2023	
	
	
	
	
	
	
	
	
/ doorverwezen	
behandeling op d.d.
	
op d.d. 1/1/2023	
	
	
	
	
	
	
	
	
	
	
	
	
31/12/2023
aantal	
	
6	
	
39	
	
1	
	
6	
	
1	
	
10	
	
9	
16
Militaire Inlichtingen- en Veiligheidsdienst 47
Inzageverzoeken
Eenieder heeft de mogelijkheid een aanvraag te doen naar 
eventueel bij de MIVD vastgelegde gegevens. Wanneer deze 
gegevens niet langer actueel zijn voor de taakuitvoering van de 
MIVD en in deze gegevens geen bronnen of werkwijze van de 
dienst worden onthuld, kunnen deze in aanmerking komen voor 
openbaarmaking. Tegen weigering tot openbaarmaking kan 
achtereenvolgens bezwaar bij een onafhankelijke commissie en 
beroep bij de rechtbank worden aangetekend.
Inzageverzoeken 
2023	
	
	
	
	
	
	
	
	
Persoonsgegevens		
32	
14	
-	
14	
20	
-	
2	
-
Naar overleden  
familie	
	
	
12	
8	
-	
8	
5	
-	
-	
-
Data on administrative
matters	 	
	
8	
3	
-	
3	
7	
2	
2	
1
Total	
	
	
52	
25	
0	
25	
32	
2	
4	
1
Aantal verzoeken ingediend in 2023	
* Aantal afgedane verzoeken 
** Gehonoreerd 
Geweigerd
Nog lopend
Bezwaar
Beroep
Hoger beroep
*	
Deels verzoeken van jaren vóór 2023.
**	
Gehonoreerd betekent dat aan verzoeker één of meer documenten zijn verstrekt. 
Militaire Inlichtingen- en Veiligheidsdienst
 48 
Notificatie 
Op grond van artikel 59 Wiv 2017 dient te worden onderzocht of vijf 
jaar na het beëindigen van de uitoefening van bepaalde bijzondere 
bevoegdheden hiervan melding gedaan kan worden aan degene jegens 
wie de bijzondere bevoegdheid is ingezet. Het gaat om de bevoegdheid 
tot:
• 	het openen van brieven of andere postzendingen;
• 	het gericht onderscheppen van communicatie, zoals door het tappen
	 van een telefoon, het plaatsen van een microfoon of een internettap;
• 	het binnentreden in een woning zonder toestemming van de bewoner.
In 2023 zijn geen notificaties gedaan. 
Dreigingsanalyses personen
Als de MIVD over concrete en/of voorstelbare dreigingsinformatie 
beschikt, die geduid kan worden, brengt de MIVD een dreigingsinschatting 
uit. Naast de dreigingsinformatie wordt ook beoordeeld wat het effect 
is wanneer de dreiging tot uitvoer wordt gebracht en of de bedreiger de 
wil en mogelijkheden heeft. De MIVD kan de gewenste informatie ook 
aanleveren in een dreigingsappreciatie of dreigingsanalyse. Dat is een 
meer uitgebreide analyse van concrete en voorstelbare dreigingen vanuit 
het perspectief van de bedreigde, zoals een politicus of diplomaten. Het 
afgelopen jaar zijn er 22 dreigingsappreciaties geschreven.
Tapstatistieken
In 2023 zijn door de MIVD 2666 taps geplaatst. Het betreft hier de 
daadwerkelijk inzet van alle vormen van taps. Voorbeelden zijn 
een telefoon, IP-tap of het plaatsen van een microfoon. Eén target 
(persoon of organisatie) kan op verschillende manieren en op meerdere 
apparaten afgeluisterd worden. Die worden afzonderlijk meegeteld in de 
statistieken.      
Validatie-onderzoek 
In 2023 is de MIVD 115 validatie-onderzoeken gestart naar aanleiding van 
meldingen en signalen. Het aantal validatie-onderzoeken is daarmee 
hetzelfde gebleven ten opzichte van het aantal onderzoeken in 2022. 
Een deel van de ontvangen meldingen en signalen hield een mogelijke 
bedreiging voor de veiligheid of inzetbaarheid van de krijgsmacht in, 
waarnaar een onderzoek werd gestart. De meldingen die de MIVD 
ontvangt kunnen komen van zowel partners uit Nederland als uit 
het buitenland. Dit kunnen missiegebieden zijn en landen waar de 
krijgsmacht oefent of is vertegenwoordigd. De meldingen en signalen 
zijn divers. Daarbij valt te denken aan zorgen over individuen in relatie 
tot verschillende vormen van extremisme of terrorisme, opvallende 
belangstelling in- of  ongewenste inmenging van statelijke actoren onder 
Defensiepersoneel, -materieel, -complexen en de –industrie. Indien 
nodig kan de MIVD een derde partij over de dreiging informeren, zodat 
passende maatregelen kunnen worden genomen.
Militaire Inlichtingen- en Veiligheidsdienst 49
Militaire Inlichtingen- en Veiligheidsdienst
 50 
In april 2024 is het Jaarverslag 2023 gepubliceerd door 
de Militaire Inlichtingen- en Veiligheidsdienst.
Vormgeving: Studio MIVD | Den Haag
Foto: Media Centrum Defensie | Den Haag
